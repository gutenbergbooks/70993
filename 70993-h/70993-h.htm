<!DOCTYPE html>
<html lang="it">
<head>
  <meta charset="UTF-8">
  <title>L'Uomo di Fuoco | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

img {max-width: 100%; height:auto;}
.caption {text-align: center; font-size: 85%; text-indent: 0; margin: 0.5em 5%;}

.figcenter {text-align: center; margin: 1.5em auto; clear: both; max-width: 100%;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>L&#039;Uomo di Fuoco</span>, by Emilio Salgari</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='it' xml:lang='it'>L&#039;Uomo di Fuoco</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Emilio Salgari</p>
<p style='display:block; text-indent:0; margin:1em 0'>Release Date: June 16, 2023 [eBook #70993]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Credits: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>L&#039;UOMO DI FUOCO</span> ***</div>

<div class="booktitle">
<h1>
L’Uomo di Fuoco
</h1>
</div>

<hr class="silver">

<div class="titlepage">
<p class="x-large">
Emilio Salgari
</p>

<p class="pad2 main-t">
L’Uomo di Fuoco
</p>

<p class="pad1 large">
AVVENTURE
</p>

<p class="pad1">
illustrate da 20 disegni di A. Della Valle
</p>

<p class="pad1 small">
E CON RITRATTO DELL’AUTORE
</p>

<p class="pad4">
<span class="large">GENOVA</span><br>
A. DONATH, Editore<br>
<span class="small">1904</span>
</p>
</div>

<div class="verso">
<hr class="mid">
<p>
<i>Proprietà letteraria ed artistica
della Casa Editrice</i> <span class="smcap">A. Donath</span>, <i>Genova</i>
</p>

<p>
Rocca S. Casciano 1904 — Stab. Tip. Cappelli.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<p>
<span class="pagenum" id="Page_1">[1]</span>
</p>

<div class="figcenter"><a id="fill-001"></a>
  <img src="images/ill-001.jpg" alt="">
<p class="caption">— Signor di Correa, v’è il mozzo a bordo, occupatevi di lui. — (<span class="smcap">Cap. I</span>).</p>
</div>

<div class="chapter">
<p>
<span class="pagenum" id="Page_3">[3]</span>
</p>

<h2 id="cap1">CAPITOLO I.
<span class="smaller">Sulle coste del Brasile.</span></h2>
</div>

<p>
— Terra dinanzi a noi! Scogliere a babordo!&nbsp;—
</p>

<p>
A quel grido, lanciato con voce tuonante da un gabbiere, che
era salito fino alla coffa, nonostante le spaventevoli scosse che
subiva la caravella, i volti dei marinai si erano fatti pallidi.
</p>

<p>
Una costa, in quel momento, fra quelle onde formidabili che
incalzavano e sbattevano in tutti i sensi la piccola nave, invece
della salvezza, rappresentava più che un pericolo, anzi una morte
sicura.
</p>

<p>
Nessuna speranza di sfuggire ad una triste sorte rimaneva a
quei disgraziati. Anche se le onde li avessero risparmiati, la terra
contro cui li trascinava la tempesta era più da sfuggirsi che da
cercarsi, perchè sotto i suoi immensi boschi vivevano ancora i
formidabili antropofagi, che già tanti equipaggi avevano massacrati
e poi divorati.
</p>

<p>
Tutti i marinai si erano slanciati, come un solo uomo, verso
l’alto castello di prora, interrogando ansiosamente il tenebroso
orizzonte.
</p>

<p>
— Dov’è la terra che hai veduta? — gridò un vecchio marinaio,
alzando il capo verso il gabbiere che si teneva stretto all’albero
di trinchetto onde resistere alle furiose raffiche che lo
investivano.
</p>

<p>
— Là!... dinanzi a noi... una costa... delle isole... delle scogliere...
</p>

<p>
— Camerati, — disse il vecchio con voce commossa. — Preparatevi
a comparire dinanzi a Dio.
</p>

<p>
<span class="pagenum" id="Page_4">[4]</span>
</p>

<p>
La caravella non governa più, e le vele vanno a brandelli.
</p>

<p>
— Si è spezzato anche il timone? — chiese un giovane alto
e muscoloso, dai lineamenti fieri e dall’aspetto signorile, che contrastava
vivamente coi volti ruvidi e abbronzati dei marinai.
</p>

<p>
— Sì, signor Alvaro; un’onda l’ha portato via un momento
fa.
</p>

<p>
— E non potete sostituirlo?
</p>

<p>
— Con questi cavalloni? No, signore, sarebbe una fatica inutile.
</p>

<p>
— E come ci troviamo già dinanzi ad una costa?
</p>

<p>
— Non lo so; la tempesta ci trascina da tre giorni e sempre
verso il sud.
</p>

<p>
— Sapreste almeno dirmi quale terra abbiamo dinanzi?
</p>

<p>
— Suppongo che sia il Brasile.&nbsp;—
</p>

<p>
Il giovane fece una smorfia assai significante.
</p>

<p>
— Non era la mia destinazione, — disse con vivo malumore. — Il
Brasile non è Portorico, nè S. Salvador, nè il Darien, signor
pilota.
</p>

<p>
Mi si aspettava nel golfo del Messico e non qui. Non ho affari
con questi selvaggi, che hanno la pessima abitudine di mettere
allo spiedo gli uomini di razza bianca.
</p>

<p>
— Temo, signor Alvaro de Correa, che coloro che vi aspettavano
non vi vedano mai più a giungere.
</p>

<p>
— Eh! Non siamo ancora naufragati nè mangiati. Cercate almeno
che la caravella non si fracassi completamente.
</p>

<p>
— È quello che tenteremo di fare, quantunque dubiti assai di
riuscirvi.&nbsp;—
</p>

<p>
Il vecchio pilota aveva ben ragione di non avere molta fiducia
di salvare la piccola nave.
</p>

<p>
Un mare spaventevole s’offriva agli sguardi dei disgraziati, che
parevano ormai votati ad una morte certa ed erano tre giorni che
la durava a quel modo.
</p>

<p>
Montagne d’acqua si rovesciavano le une addosso alle altre
con muggiti assordanti, muovendo tutte all’assalto del povero legno
che non poteva più offrire, a quegli urti incessanti, dei fianchi
solidi.
</p>

<p>
Non si creda già d’altronde che fosse una grossa nave, anzi
tutt’altro. Nel 1535, epoca in cui si svolge questa veridica istoria,
tutte le navi mercantili, eccettuati i galeoni, avevano proporzioni
modestissime.
</p>

<p>
L’enorme tonnellaggio delle navi moderne era affatto sconosciuto.
Quando una ne stazzava trecento era già molto e quelle
<span class="pagenum" id="Page_5">[5]</span>
da cento non esitavano ad intraprendere viaggi immensi, spingendosi
fino in America e anche nell’India orientale.
</p>

<p>
Quella che la tempesta stava per scagliare contro le coste del
Brasile, terra allora poco nota, perchè scoperta solamente un trentacinque
anni prima e per pura combinazione, da Cabral, era una
modestissima caravella portoghese di novanta tonnellate, col castello
di prora ed il cassero molto alti, il ponte invece assai basso,
che le onde spazzavano facilmente, con due alberi sostenenti vele
latine e vele quadre e che ormai il vento aveva sbrindellate in
tale modo da renderle assolutamente inservibili.
</p>

<p>
Da tre mesi aveva lasciate le coste del Portogallo diretta alle
Indie Occidentali, con ventisette uomini d’equipaggio ed un passeggiero,
ma come accadeva purtroppo sovente in quell’epoca lontana,
in cui la navigazione era molto indietro nonostante l’audacia
dei marinai spagnuoli, portoghesi ed italiani, aveva deviato
molto al sud, muovendo incontro alle spiagge brasiliane.
</p>

<p>
La sorte della povera nave, che la tempesta aveva ridotta in
tristissima condizione, sgangherandola completamente, ormai non
pareva più dubbia, malgrado l’ottimismo del giovane Alvaro de
Correa.
</p>

<p>
Senza timone, senza velatura, col ponte fracassato, le murate
strappate, il cassero sfondato, non era più in grado di resistere
alla furia delle onde e dei venti, i quali la spingevano inesorabilmente
verso la costa segnalata dal gabbiere.
</p>

<p>
Quella terra nessun altro l’aveva veduta, poichè i lampi erano
cessati ed una oscurità profondissima avvolgeva il mare, rendendo
l’orizzonte impenetrabile agli sguardi dei marinai. Poteva darsi
che il gabbiere si fosse ingannato, nondimeno la situazione non
poteva migliorare. Le ore della caravella erano ormai contate: se
non la sfracellavano le scogliere, il mare non doveva tardare ad
inghiottirla.
</p>

<p>
Il pilota, vecchio marinaio che aveva già attraversato più volte
l’Atlantico, non si faceva soverchia illusione sulla fine del legno.
Nondimeno, essendo uomo esperimentato, s’era affrettato a prendere
le disposizioni necessarie per rendere il naufragio meno disastroso.
</p>

<p>
Aveva fatto armare le due scialuppe, mettendovi dentro dei
viveri e sopratutto delle armi, non ignorando che in quell’epoca
le coste brasiliane erano abitate da tribù bellicose e antropofaghe,
poi aveva fatto abbattere i due alberi onde rendere la caravella più
leggiera e per servirsi d’uno di essi da timone o meglio da remo.
</p>

<p>
<span class="pagenum" id="Page_6">[6]</span>
</p>

<p>
Tuttociò era stato fatto precipitosamente, temendo che l’urto
dovesse accadere da un momento all’altro, fra un trambusto, un
gridìo, una confusione indescrivibile perchè pareva che più nessuno
avesse la testa a posto. Cioè tutti no: Alvaro de Correa,
malgrado la sua giovane età, non aveva perduta la sua calma ed
aveva assistito a quei preparativi senza che il suo viso dimostrasse
troppe apprensioni.
</p>

<p>
— Siamo pronti, pilota? — chiese con tono scherzevole, quando
le due scialuppe furono armate.
</p>

<p>
— Sì, signore, — rispose il vecchio marinaio il quale, appoggiato
alla murata prodiera, cercava di discernere la costa.
</p>

<p>
— Suppongo che non le getterete ora.
</p>

<p>
— Non abbiamo ancora toccato.
</p>

<p>
— Che non vi sia proprio alcun mezzo per salvare la caravella?
</p>

<p>
— Nessuno, signore: ormai è irremissibilmente condannata.
</p>

<p>
— Splendida prospettiva! Meno male che dovremo menare le
mani contro i selvaggi! Ciò sarà divertente.
</p>

<p>
— Ah! Non scherzate, signor Alvaro, disse il pilota. Non è il
momento questo.
</p>

<p>
— Volete che pianga?
</p>

<p>
— Ci dibattiamo fra le strette della morte.
</p>

<p>
— Quella signora la prenderemo pel collo e la strozzeremo
prima che ci porti via, — rispose il giovane, ridendo.
</p>

<p>
Il vecchio pilota lo guardò di traverso.
</p>

<p>
— Brutti scherzi, — brontolò. — Vedremo se riderà quando il
mare lo travolgerà od i brasiliani lo metteranno allo spiedo.&nbsp;—
</p>

<p>
La caravella, spinta da quelle montagne d’acqua che l’Atlantico
scagliava, con impeto formidabile, contro la costa brasiliana,
s’avanzava sempre verso le scogliere che il gabbiere asseriva d’aver
scorte. L’oscurità però si manteneva sempre così fitta, da non
poter ancora sapere se erano lontane o vicine, raddoppiando in
tale modo le ansietà dell’equipaggio.
</p>

<p>
Ormai non vi era più nulla da tentare per rendere il naufragio
meno disastroso. L’albero calato a poppa onde potesse servire,
in qualche modo, da remo, era stato quasi subito portato via,
le vele non esistevano più dopo che l’alberatura era stata abbattuta,
sicchè la caravella non aveva più alcuna direzione.
</p>

<p>
Balzava e rimbalzava come una palla di gomma, imbarcando
acqua da tutte le parti, girava su sè stessa come una trottola, si
rovesciava impetuosamente ora sul babordo ed ora sul tribordo,
<span class="pagenum" id="Page_7">[7]</span>
faticando assai a risollevarsi e ad ogni istante si lasciava indietro
qualche pezzo. Ora era un lembo di murata che i marosi si
portavano via; ora un attrezzo della coperta oppure un pezzo del
cassero.
</p>

<p>
I marinai, terrorizzati, si tenevano aggrappati ai tronconi degli
alberi o alle sartìe che giacevano in coperta, aspettando con angoscia
il momento terribile dell’ultimo urto.
</p>

<p>
Avevano gli occhi dilatati dello spavento, i visi alterati e pallidissimi
e dalle loro labbra sfuggivano invocazioni disperate. Facevano
voti di portare ceri a tutti i santuarii del Portogallo, di
visitare la Terrasanta, di andare a combattere i Mori dell’Africa,
di andare in pellegrinaggio e scalzi a Roma, tutte promesse che
facevano sorridere l’impassibile giovane, il quale conosceva troppo
bene i marinai per prestarvi fede.
</p>

<p>
Un’altra mezz’ora era trascorsa così, quando un lampo abbagliante
solcò il tempestoso cielo, mostrando a quei disgraziati l’orrore
della loro situazione.
</p>

<p>
Quantunque quella luce livida non avesse avuta la durata che
di quattro o cinque secondi, tutti avevano potuto accertarsi che il
gabbiere non si era ingannato.
</p>

<p>
La caravella era stata spinta entro una profonda baia, cosparsa
d’isolotti e circondata da rupi altissime e da colline coperte da
folte foreste. A destra ed a sinistra erano state scorte delle scogliere
le cui punte aguzze apparivano fuori dalle onde, pronte a
sventrare d’un colpo solo la povera nave<a class="tag" id="tag1" href="#note1">[1]</a>.
</p>

<p>
Non ostante il suo coraggio, Alvaro de Correa non aveva potuto
trattenere un’esclamazione di malumore.
</p>

<p>
— Mio caro pilota, — disse, volgendosi verso il vecchio marinaio. — Mi
pare che questa volta la sia proprio finita e che nessuno
dei nostri andrà a combattere i Mori dell’Africa e tanto
meno in pellegrinaggio a Gerusalemme.
</p>

<p>
Possiamo preparare i nostri bagagli pel viaggio all’altro
mondo.
</p>

<p>
— Cominciate voi, signore.
</p>

<p>
— Mi accontento d’una piastra per pagare il passaggio a Caronte
e l’ho già messa in tasca. Badiamo almeno che non sia
falsa onde non rimanga fermo sulle rive dello Stige.
</p>

<p>
— Scherzate pure... vedremo... Eh! Udite?
</p>

<p>
<span class="pagenum" id="Page_8">[8]</span>
</p>

<p>
— Per bacco! Non sono ancora diventato sordo. Sono le onde
che si rompono contro le scogliere.
</p>

<p>
— È un colpo di tallone, signore. La chiglia ha toccato.
</p>

<p>
— Brutto affare; questo povero legno è così sconquassato che
andrà in cento pezzi al secondo urto.&nbsp;—
</p>

<p>
Il pilota si era slanciato sulla tolda gridando:
</p>

<p>
— Preparate la scialuppa! Stiamo per fracassarci!
</p>

<p>
— La paura gli ha sconvolto il cervello, — disse Alvaro. — Non
può resistere la caravella e vuole sfidare le onde con una barca.
</p>

<p>
Non sarò certamente io che m’imbarcherò.&nbsp;—
</p>

<p>
A bordo della caravella la confusione era giunta al colmo. I
ventisette marinai che ne formavano l’equipaggio, completamente
impazziti, si erano precipitati addosso alla scialuppa, azzuffandosi
ferocemente per disputarsi i posti, non potendo contenerli tutti.
</p>

<p>
Vi era bensì anche un canotto, ma era così piccolo da non
poter pensare a metterlo in acqua con quelle ondate furiose che
irrompevano nella baia con muggiti assordanti.
</p>

<p>
Il giovane Correa si era tenuto da parte. Aveva attraversato
la tolda e si era rifugiato sul cassero, il quale essendo molto alto,
non era spazzato dai marosi.
</p>

<p>
Di là cercava di rendersi conto della situazione e di trovare
un mezzo qualunque di salvarsi poichè, quantunque si fosse messo
in tasca la piastra per pagare Caronte, non aveva però alcun desiderio
di intraprendere il lungo viaggio senza disputare prima
la vita.
</p>

<p>
Cominciava a distinguersi già qualche cosa, essendo l’alba
prossima. Vagamente si delineavano i dintorni di quell’ampia
baia, che aveva una circonferenza di parecchie leghe e cosparsa di
numerose isolette, disseminate capricciosamente qua e là intorno
ad una più vasta coperta di folte boscaglie.
</p>

<p>
I marinai, nel frattempo, erano già riusciti a calare la scialuppa
la quale minacciava di venir spinta contro la caravella e
fracassata.
</p>

<p>
Alcuni, temendo che la nave fosse lì lì per inabissarsi, si erano
slanciati dall’alto delle murate, senza pensare che quel salto poteva
avere funeste conseguenze.
</p>

<p>
Qualche fortunato era infatti caduto dentro, ma parecchi erano
invece precipitati fra le onde, scomparendo quasi subito, una vera
fortuna d’altronde per gli altri, non potendo la scialuppa contenerli
tutti.
</p>

<p>
Servendosi delle corde gli ultimi erano però riusciti ad imbarcarsi.
<span class="pagenum" id="Page_9">[9]</span>
Avevano appena presi i remi, quando Alvaro vide un’onda
sollevarli e scagliarli dall’altra parte della scogliera.
</p>

<p>
Per un momento credette che fossero stati tutti inghiottiti o
sfracellati contro le punte aguzze delle rocce, invece vide la scialuppa
ricomparire sulla cresta dell’onda e udì anche, fra i muggiti
delle acque e le urla del vento, la voce del pilota a gridare:
</p>

<p>
— Signor Correa, vi è il mozzo a bordo!... Se lo potete, occupatevi
di lui!...
</p>

<p>
— Il mozzo! — esclamò il giovane, guardando da poppa a
prora. — Dov’è che non lo vedo? Che si sia nascosto in qualche
luogo? Più tardi lo scoverò.&nbsp;—
</p>

<p>
Aveva concentrata tutta la sua attenzione sulla scialuppa,
aspettandosi di vederla scomparire da un momento all’altro. Pareva
invece che la fortuna la proteggesse. Non ostante la rabbia
delle onde, la vedeva sempre scendere negli avvallamenti e poi
rimontare le creste, galleggiando come un sughero.
</p>

<p>
Aveva già superata felicemente una seconda scogliera senza
toccare ed ora s’avvicinava alla costa spinta dai remi e anche dai
cavalloni. I marinai non potevano tuttavia credersi salvi; la spiaggia
era tutt’altro che buona per un approdo, essendo tagliata dovunque
a picco e cinta da scoglietti a fior d’acqua.
</p>

<p>
— Verrà sfracellata, — mormorò il giovane. — Mi trovo meglio
io qui, su questo rottame, che essi sulla scialuppa.
</p>

<p>
La caravella, quantunque sventrata, resiste meravigliosamente
e pel momento non mi pare che corra il pericolo di venire sfasciata.
</p>

<p>
Penserò anch’io poi a mettermi in salvo.&nbsp;—
</p>

<p>
La luce aumentava di momento in momento, permettendogli
di non perdere di vista la scialuppa.
</p>

<p>
Fra le masse di vapori era avvenuto qualche strappo e quantunque
piovesse sempre a dirotto, di quando in quando un debole
raggio di sole si proiettava sulle acque e sulle spiagge.
</p>

<p>
L’uragano non accennava però a calmarsi. Il vento ruggiva
sempre tremendo, sollevando vere cortine di spuma che subito polverizzava
e dall’Atlantico le onde continuavano a giungere con
foga straordinaria, accavallandosi rabbiosamente entro la baia.
</p>

<p>
Nondimeno la scialuppa guadagnava sempre via e s’accostava
alla spiaggia. Il giovane Correa, che non aveva lasciato l’altissimo
cassero, la seguiva sempre collo sguardo, chiedendosi, con crescente
angoscia, se i cavalloni non avrebbero sfracellati di colpo tutti
quei disgraziati, scaraventandoli contro le rupi.
</p>

<p>
<span class="pagenum" id="Page_10">[10]</span>
</p>

<p>
— Ho fatto male a lasciarli imbarcare — si diceva. — E
d’altronde non mi avrebbero obbedito e si sarebbero ribellati.
Speriamo che almeno alcuni riescano a salvarsi.&nbsp;—
</p>

<p>
L’imbarcazione era giunta a soli trenta passi dalla spiaggia la
quale in quel posto non offriva alcun approdo. I marinai facevano
sforzi disperati, arrancando all’indietro, per attenuare l’urto e
senza alcun successo perchè le onde la incalzavano senza tregua.
</p>

<p>
Alvaro la vide per alcuni istanti dondolarsi sulla cresta d’un
cavallone mostruoso, poi scomparire improvvisamente fra una cortina
di spuma.
</p>

<p>
Fra i muggiti della risacca e le urla del vento gli parve di
udire delle grida lontane, poi vide dibattersi dei corpi umani a
fior d’acqua, indi più nulla, poichè proprio in quel momento la
poppa della caravella si era abbassata bruscamente, come se l’intera
carena si fosse spezzata in due.
</p>

<p>
— Che stia per suonare l’ultima ora anche per me? — si
chiese. — Pare che anche la nave voglia andarsene.
</p>

<p>
Cerchiamo di rifugiarci sulla scogliera.&nbsp;—
</p>

<p>
Stava per ridiscendere sulla tolda, quando nella camera sottostante
gli sembrò di udire dei gemiti soffocati.
</p>

<p>
— Che sia il mozzo? — si domandò. — Deve essere mezzo
morto di paura.
</p>

<p>
Scese la scala, tenendosi stretto alle traverse per non venire
portato via dai colpi di mare che spazzavano incessantemente la coperta
ed entrò nel quadro che era già stato invaso dalle acque.
</p>

<p>
— Chi si lamenta? — gridò. — Vi è qualcuno qui?
</p>

<p>
— Aprite signore, — rispose una voce.
</p>

<p>
— Dove siete?
</p>

<p>
— Chiuso nella cabina.
</p>

<p>
— Chi può averlo cacciato qui dentro? Bel caso!&nbsp;—
</p>

<p>
Vedendo a terra una scure l’afferrò e con due colpi ben applicati
sfondò la porta, strappandola dai gangheri.
</p>

<p>
Un ragazzo di quattordici o quindici anni si era precipitato
fuori, gridando.
</p>

<p>
— Affondiamo! Fuggite signore! Stavo per affogare!&nbsp;—
</p>

<p>
Era un bel giovanetto, bruno come un meticcio, coi capelli nerissimi
e crespi; gli occhi intelligenti e molto aperti, la pelle vellutata
come l’hanno la maggior parte dei portoghesi delle regioni
meridionali, e molto sviluppato per la sua età.
</p>

<p>
Vedendo solo il signor di Correa, si era fermato aggrappandosi
ad una delle colonnette del quadro.
</p>

<p>
<span class="pagenum" id="Page_11">[11]</span>
</p>

<p>
— E gli altri? — chiese impallidendo.
</p>

<p>
— Se ne sono andati, mio piccolo Garcia, — rispose Alvaro.
</p>

<p>
— Siamo soli?
</p>

<p>
— Affatto soli.
</p>

<p>
— Ora comprendo perchè quel cattivo Fedro mi aveva chiuso
qui dentro. Temeva che io sovraccaricassi la scialuppa, occupando
un posto.
</p>

<p>
— In tal caso, ragazzo mio, non ha guadagnato niente, perchè
l’ho veduto cadere sulla scogliera e spaccarsi il cranio.
</p>

<p>
— Sono partiti tutti?
</p>

<p>
— Non ne è rimasto uno qui.
</p>

<p>
— Sono già sbarcati, signor Correa?
</p>

<p>
— Non lo so, ma io non vorrei cambiare il mio posto con
essi. Se sono riusciti ad approdare, devono essere stati assai malmenati
dalle onde.
</p>

<p>
— E lo saremo fra breve anche noi, signore.
</p>

<p>
— Lo credi, Garcia?
</p>

<p>
— L’acqua sale e le cabine del quadro ne hanno già per
due piedi.
</p>

<p>
— Ve ne sono altri dodici prima di giungere sul cassero e poi
non mi pare che la caravella affondi ancora, — disse Alvaro. — Hai
paura?
</p>

<p>
— Con voi no, signor Correa.
</p>

<p>
— Allora andiamo a vedere se possiamo tentare anche noi la
traversata.
</p>

<p>
— Ci deve essere il piccolo canotto.
</p>

<p>
— Che lascieremo da parte, ragazzo mio, almeno fino quando
le onde si saranno calmate. E poi non so se vi sia ancora, con
questi colpi di mare che spazzano la coperta.
</p>

<p>
Vieni Garcia e speriamo di essere più fortunati degli altri.&nbsp;—
</p>

<div class="chapter">
<h2 id="cap2">CAPITOLO II.
<span class="smaller">Gli antropofagi.</span></h2>
</div>

<p>
Diego Alvaro Viana de Correa<a class="tag" id="tag2" href="#note2">[2]</a> che doveva aver più tardi tanta
parte nella colonizzazione del Brasile e suscitare colle sue imprese
avventurose tanta curiosità alla corte portoghese e anche a quella
di Enrico II di Francia, era nato a Viana, nell’epoca in cui tutta
<span class="pagenum" id="Page_12">[12]</span>
l’Europa era in subbuglio per le prodigiose scoperte americane e
per le audaci imprese dei portoghesi nelle Indie Orientali.
</p>

<p>
Spirito avventuroso ed infiammato fino dalla prima giovinezza
dalle gesta eroiche dei <i>conquistadores</i>, aveva cominciato per tempo
ad intraprendere dei viaggi lungo le coste africane dapprima, combattendo
con varia fortuna contro i corsari marocchini, assai numerosi
e potenti in quell’epoca, mostrandosi destro, valoroso e
sprezzante del pericolo, ma sospirando il momento opportuno di
trovare un’occasione per recarsi in America o per lo meno nelle
Indie dove i suoi compatriotti rovesciavano e conquistavano regni,
coprendosi di gloria e accumulando ricchezze favolose.
</p>

<p>
Quell’occasione, così lungamente attesa, si era finalmente presentata.
Una caravella, completato il carico e guidata da un pilota
esperimentato, stava per salpare per le Antille.
</p>

<p>
Era una nave piccola, ma a quei tempi non si badava al tonnellaggio
e nemmeno all’armamento. Un viaggio di cinque o sei
mesi non spaventava nè i marinai portoghesi, nè gli spagnuoli,
ormai abituati a recarsi in Asia ed in America su legni che appena
potevano tenere il mare e che oggi non oserebbero uscire
nemmeno dal Mediterraneo.
</p>

<p>
Alvaro Correa, che da tanto tempo si era entusiasmato ai meravigliosi
racconti dei vecchi marinai che avevano seguito Albuquerque
nell’India e Cabral nel Brasile, s’imbarcò, certo di giungere
a destinazione e sognando già, a sua volta, di conquistare
qualche regno come i Pizarro e Cortez.
</p>

<p>
Disgraziatamente e come succedeva allora sovente, le navi che
si recavano in America, per sfuggire le pericolose calme della zona
torrida, si spingevano molto al sud, più di quanto avrebbero
dovuto. Già Cabral, trentacinque anni prima, nel recarsi alle
Indie orientali era andato a finire in America, scoprendo per puro
caso il Brasile la cui esistenza fino allora era stata ignorata.
</p>

<p>
Alla caravella di Correa era toccata l’egual sorte. Spinta sempre
più al sud dai venti alisei, si era tanto allontanata dalla
sua rotta da smarrire completamente la via che doveva condurla
alle Antille.
</p>

<p>
Una burrasca l’aveva poi sorpresa e malgrado tutti gli sforzi
dell’equipaggio, come abbiamo veduto la povera nave era andata
a fracassarsi sulle scogliere che circondavano quella baia sconosciuta.
</p>

<p>
<span class="pagenum" id="Page_13">[13]</span>
</p>

<p class="dots">················</p>

<p>
Quando Alvaro ed il mozzo uscirono dal quadro, la caravella
si era nuovamente abbassata sulla scogliera, minacciando di sfasciarsi
completamente da un momento all’altro.
</p>

<p>
Ormai non era altro che un rottame tutto sconquassato dai continui
e sempre più poderosi assalti delle onde, che non accennavano
ancora a cessare quantunque il vento fosse già diminuito
e le nubi si fossero spezzate in varii luoghi. Però Alvaro aveva
ancora la speranza che potesse resistere, essendo la nave trattenuta
dalle punte degli scoglietti entrati ormai attraverso la carena.
</p>

<p>
— Forse potremo aspettare qui che la tempesta cessi, — disse
a Garcia, che lo interrogava. — Qualche cosa rimarrà di questa
povera nave e più tardi ce ne serviremo per costrurre una zattera
o qualche galleggiante che ci permetta di attraversare questo bacino.
</p>

<p>
— Io sono un buon nuotatore, signor Correa, — disse il ragazzo.
</p>

<p>
— Anch’io, ma non ho alcun desiderio di venire mangiato,
almeno pel momento. Mi hanno narrato che sulle coste del Brasile
i pesci-cani abbondano e tu sai quanto sono voraci quei terribili
squali.
</p>

<p>
— Ed i nostri compagni?
</p>

<p>
— Stavo appunto cercandoli e finora non vedo alcuno.
</p>

<p>
— Che siano morti tutti, signore?
</p>

<p>
— Non credo. Si saranno rifugiati sotto quelle foreste per non
farsi scoprire dai selvaggi.
</p>

<p>
— Che sono cattivi, è vero signore?
</p>

<p>
— Mangiano i naufraghi che l’Oceano spinge sulle loro
spiagge.&nbsp;—
</p>

<p>
Il mozzo ebbe un brivido così forte, che il portoghese se ne accorse.
</p>

<p>
— Ti fanno paura, mio piccolo Garcia?
</p>

<p>
— Sì, signore, molta paura. Un mio zio, che era marinaio di
Cabral, è stato divorato da quegl’indiani a Porto Seguro, trentacinque
anni or sono.
</p>

<p>
— Hai ragione di rabbrividire, mio povero Garcia. I selvaggi
però non ci hanno ancora nelle loro mani e poi non sbarcheremo
senz’armi. A bordo vi sono ancora dei moschetti e anche parecchi
barilotti di polvere.
</p>

<p>
Vediamo dove questa caravella è naufragata.&nbsp;—
</p>

<p>
Lasciò il mozzo e risalì la scala che conduceva sul cassero e
che le onde avevano fino allora risparmiata, e tenendosi aggrappato
alle murate si spinse verso poppa, salendo su una cassa per
poter meglio dominare la baia.
</p>

<p>
<span class="pagenum" id="Page_14">[14]</span>
</p>

<p>
Un vero grido di meraviglia gli sfuggì, allo spettacolo che si
offriva dinanzi ai suoi occhi. La tempesta aveva spinto la caravella
in una specie di golfo così splendido, che Correa non ne aveva
mai veduto prima uno più pittoresco.
</p>

<p>
Era un immenso bacino di trenta e più miglia di circonferenza,
contornato da colline coperte di alberi superbi d’un verde
magnifico, che scendevano dolcemente, formando poi, alla loro
base, centinaia e centinaia di seni graziosi, pure ombreggiati da
piante.
</p>

<p>
A destra serviva di sponda il continente; a sinistra invece una
grande isola<a class="tag" id="tag3" href="#note3">[3]</a> tutta coperta di palme e di noci di cocco; nel
mezzo invece s’alzavano numerose isolette le une più pittoresche
delle altre, veri giardini disseminati su quel golfo.
</p>

<p>
Dei fiumi, cinque o sei, dalla foce molto ampia, si versavano
in mare lottando furiosamente contro le onde che tentavano di
respingere le loro acque.
</p>

<p>
— Che paese meraviglioso! — esclamò Alvaro, entusiasmato.
Non l’avevo prima osservato; peccato però che queste spiagge
siano abitate da antropofagi ributtanti, che si dice abbiano sopratutto
una passione spiccata per la carne degli uomini bianchi. Già
è un piatto piuttosto raro che non abbonda in queste regioni, almeno
per ora.
</p>

<p>
Saliamo più in alto e vediamo se qualche marinaio è riuscito
a salvarsi.
</p>

<p>
Era ancora rimasto ritto un troncone dell’albero maestro, che
sosteneva la coffa.
</p>

<p>
Il signor Viana s’aggrappò ad una delle funi e s’inerpicò fino
lassù con un’agilità da far stupire anche il mozzo.
</p>

<p>
Da quell’altezza si poteva dominare tutta la baia e scorgere
anche distintamente la costa più prossima, la quale non distava
più di sette od ottocento passi.
</p>

<p>
Un fuoco brillava su quella spiaggia, alla base di un alto scoglio
e seduti intorno vi erano degli uomini quasi nudi, occupati
ad asciugare le loro vesti.
</p>

<p>
— I marinai della caravella! — esclamò Alvaro, con voce
lieta. — Sono ben felice che quei disgraziati si siano salvati in
buon numero, giacchè ero più che persuaso che le onde li avessero
sbricciolati.
</p>

<p>
<span class="pagenum" id="Page_15">[15]</span>
</p>

<p>
Riunì le mani a mo’ di porta-voce, le accostò alle labbra e
lanciò per tre volte un «ohe!» prolungato.
</p>

<p>
 Udendo quelle chiamate, i naufraghi si erano alzati spingendosi
verso la spiaggia, che le onde, sempre altissime, di quando
in quando spazzavano con un rombo continuo.
</p>

<p>
Erano una dozzina e parecchi zoppicavano. Il vecchio pilota
si trovava fra loro, anzi pareva il meno maltrattato di tutti.
</p>

<p>
— Signor Correa! — gridò, dopo aver atteso che l’onda si
fosse sfasciata. — Affonda sempre la nave?
</p>

<p>
— Non si muove più.
</p>

<p>
— Gettatevi in acqua e cercate di raggiungerci.
</p>

<p>
— Pel momento mi trovo troppo bene qui e non sbarcherò
finchè la tempesta non sarà cessata, — rispose il giovane.
</p>

<p>
— Badate che le onde non vi spazzino via. È sempre furioso
l’Atlantico.
</p>

<p>
— Mi guarderò dai colpi di mare.
</p>

<p>
— Se potete, preparatevi almeno una zattera.
</p>

<p>
— È quello che farò. Addio pilota e non fatevi sorprendere
dai selvaggi.&nbsp;—
</p>

<p>
Ridiscese sulla tolda della caravella, dove il mozzo lo aspettava
con ansietà.
</p>

<p>
— Tutto va bene, finora, — disse Correa. — Cerca una scure
e prepariamo la zattera. L’uragano accenna a calmarsi e forse questa
sera potremo anche noi approdare, senza correre alcun rischio.
</p>

<p>
— Ve ne sono parecchie di scuri nella cabina del pilota, — rispose
Garcia.
</p>

<p>
— Ed il legname ed i cordami non mancano qui. Ma mi pare
che sarebbe il momento di stritolare un biscotto.
</p>

<p>
Spero che troveremo qualche cosa da porre sotto i denti.
</p>

<p>
— So dove si trova la dispensa, signore.&nbsp;—
</p>

<p>
Mentre il mozzo discendeva nel quadro, Alvaro fece il giro
del ponte per accertarsi se la caravella si trovava in grado di
resistere a quei continui cavalloni che la urtavano poderosamente
e senza tregua.
</p>

<p>
La sua immersione si era arrestata e pareva che si fosse incagliata
così bene da non temere che venisse nuovamente spostata.
Che potesse però opporre una lunga resistenza alle onde, vi era
da dubitare.
</p>

<p>
I suoi fianchi, sconquassati, a poco a poco cedevano ed i madieri
si spostavano sempre. Anche i corbetti dovevano essersi
infranti in parecchi luoghi.
</p>

<p>
<span class="pagenum" id="Page_16">[16]</span>
</p>

<p>
Degli squarci si erano aperti specialmente sul tribordo e le
acque, volta a volta vi penetravano con un cupo rimbombo riempiendo
la stiva e rimuovendo il carico, per uscire poi, in forma di
cascate, dalle aperture di prora.
</p>

<p>
— È destinata a sparire, — disse Alvaro. — Sarà questione
di qualche giorno se non di ore.
</p>

<p>
Peccato! Coi suoi rottami si sarebbe potuto ricostruire una
grossa scialuppa e guadagnare le Antille.
</p>

<p>
Che cosa faremo noi su queste spiaggie così lontane da quelle
abitate dagli uomini della nostra razza? Vorrei sapere come finirà,
tutto ciò.&nbsp;—
</p>

<p>
Scrollò le spalle e fece buon viso al mozzo che risaliva in quel
momento portando un canestro contenente dei biscotti e del lardo.
</p>

<p>
— È tutto quello che ho potuto trovare, signor Alvaro, — disse
il ragazzo.
</p>

<p>
— I tuoi camerati sarebbero felici di poter avere altrettanto, — rispose
Viana, — quantunque le piante da frutto non manchino
sulle coste brasiliane.&nbsp;—
</p>

<p>
Stavano per sedersi su un barile, quando verso la spiaggia
udirono il pilota a urlare.
</p>

<p>
— Signor Correa! Signor Correa!&nbsp;—
</p>

<p>
La voce del vecchio marinaio era improntata al più vivo terrore.
</p>

<p>
Alvaro era balzato in piedi, slanciandosi verso la murata di
babordo, da cui poteva distinguere la spiaggia senza risalire fino
alla coffa.
</p>

<p>
In quel medesimo istante, urla terribili s’alzarono fra le piante
che ingombravano la costa. Erano ululati che parevano uscire da
gole di belve, poi urla acutissime che terminavano in veri ruggiti.
</p>

<p>
Alvaro, pallido, angosciato, aveva volti gli sguardi verso lo
scoglio alla cui base poco prima aveva scorto i naufraghi attorno
al fuoco.
</p>

<p>
Non vi erano più. Fuggivano disordinatamente lungo la spiaggia,
gridando a squarciagola:
</p>

<p>
— Aiuto!
</p>

<p>
— I selvaggi!
</p>

<p>
— Signor Alvaro!
</p>

<p>
— Stanno per piombarci addosso!&nbsp;—
</p>

<p>
Delle freccie si vedevano volare per l’aria e piantarsi nei dorsi
o nei fianchi dei fuggiaschi.
</p>

<p>
— Signore! — gridò il mozzo che era diventato pallido come
un cencio di bucato. — Uccidono i nostri compagni!
</p>

<p>
<span class="pagenum" id="Page_17">[17]</span>
</p>

<div class="figcenter"><a id="fill-017"></a>
  <img src="images/ill-017.jpg" alt="">
<p class="caption">Alvaro, sul cassero di prua, tagliò con lo spadone la miccia e l’accese. (<span class="smcap">Cap. III</span>).</p>
</div>

<p>
<span class="pagenum" id="Page_19">[19]</span>
</p>

<p>
Una torma di uomini semi-nudi coi capelli lunghi, sciolti sulle
spalle e adorni di mazzi di penne variopinte, era sbucata sulla
spiaggia continuando a urlare spaventosamente.
</p>

<p>
Quegli uomini, una cinquantina per lo meno, erano di statura
superiore alla media e ben complessi, colla pelle color del mattone
a striscie rosse e nere che davano loro un aspetto pauroso, ed
il viso ornato di penne disposte come baffi, trattenute da qualche
mastice ed erano armati di clave lunghe sei piedi e larghe uno,
colle coste frastagliate a guisa di denti di sega, armi certamente
formidabili che dovevano ammazzare un nemico con un colpo
solo. Altri invece tenevano certe specie di bastoni entro i quali
soffiavano lanciando delle sottilissime freccie, intinte forse in
qualche sostanza velenosa, poichè ogni marinaio che veniva colpito
cadeva al suolo contorcendosi disperatamente e per non più
rialzarsi.
</p>

<p>
I brasiliani, vedendo i naufraghi a fuggire, si erano slanciati
a loro volta a corsa sfrenata, temendo forse che cercassero d’imbarcarsi.
</p>

<p>
Con un tremendo colpo delle loro mazze fulminavano i feriti
dalle freccie, fracassando loro il cranio, poi continuavano la corsa
per dare addosso agli altri che tentavano di trovare un rifugio
fra le scogliere.
</p>

<p>
Il signor de Correa, assisteva inorridito al massacro, senza
nulla poter tentare. Vi erano bensì a bordo dei fucili ma a nulla
avrebbero potuto giovare, avendo le armi da fuoco in quell’epoca
una portata limitatissima.
</p>

<p>
Anche se si fosse precipitato in acqua a rischio di venire scagliato
fra le scogliere, il suo soccorso sarebbe stato assolutamente
inutile, anzi i brasiliani avrebbero potuto contare una vittima di
più da porre poi sui carboni.
</p>

<p>
Invano urlava e minacciava. Le grida dei selvaggi ed il fragore
delle onde coprivano la sua voce.
</p>

<p>
— Fermatevi, canaglie! — gridava. — Fermatevi o quando approderò
vi ucciderò tutti!&nbsp;—
</p>

<p>
I brasiliani non si erano nemmeno accorti della presenza del
portoghese e del suo giovane compagno, anzi pareva che non
avessero nemmeno notata la vicinanza della caravella, tanto erano
accaniti nel perseguitare gli ultimi superstiti.
</p>

<p>
La caccia alla preda umana non doveva durare a lungo con
quei veloci selvaggi che correvano più lesti dei daini.
</p>

<p>
Di dodici marinai non ne erano rimasti che cinque i quali si
<span class="pagenum" id="Page_20">[20]</span>
erano rifugiati sulla cima d’una scogliera, tentando di respingere
gli assalitori a colpi di pietra. Fra essi vi era ancora il pilota, a
cui l’imminenza del pericolo aveva messo le ali alle gambe.
</p>

<p>
Con una bordata di freccie i brasiliani ne fecero cadere tre,
poi si scagliarono sugli altri due colle mazze alzate e li fracassarono
con pochi colpi, riducendoli in un ammasso di carni sanguinolenti
e di ossa spezzate. Un clamore assordante salutò la caduta
dei due ultimi portoghesi.
</p>

<p>
— Miserabili! — gridò Alvaro, inorridito. — Sono belve feroci
costoro e non uomini.
</p>

<p>
— Signore, — disse il mozzo, con voce tremante. — Verranno
a trucidare anche noi ora?
</p>

<p>
— Mi pare che non si siano nemmeno accorti della nostra
presenza.
</p>

<p>
— Non facciamoci vedere, signore.
</p>

<p>
— Vorrei anzi che venissero, — rispose Alvaro. — Ci sono
dei fucili, ci difenderemo e anche vendicheremo i tuoi poveri
compagni.
</p>

<p>
— Non chiamateli, signor Alvaro.
</p>

<p>
— Eppur darei qualche cosa per fucilarli.
</p>

<p>
— Che cosa faranno ora dei cadaveri dei nostri camerati?
</p>

<p>
— Li mangeranno: guarda!&nbsp;—
</p>

<p>
I brasiliani, raccolti i corpi dei marinai, erano tornati verso lo
scoglio, alla cui base ardeva ancora il fuoco acceso dal pilota.
</p>

<p>
Mentre alcuni abbattevano delle foglie di cocco, altri raccoglievano
nella vicina foresta rami d’alberi secchi che accumulavano
con un certo ordine intorno alla fiamma.
</p>

<p>
Avevano allineati i dodici cadaveri presso le cataste, strappando
loro lestamente le poche vesti che indossavano, i capelli e le
barbe, servendosi di certi coltelli formati con pezzi di conchiglie
che dovevano essere taglienti.
</p>

<p>
Lavati i corpi con acqua marina, costruirono una specie di
graticola di proporzioni gigantesche, adoperando rami verdi, poi
vi stesero sopra i dodici sciagurati, alimentando i fuochi.
</p>

<p>
Quando videro le fiamme alzarsi intorno agli arrosti, quei ributtanti
mangiatori di carne umana si afferrarono per le mani
eseguendo una danza scapigliata.
</p>

<p>
Saltavano come capretti, dimenando la testa ed il dorso e urlavano
a piena gola, mentre due o tre, accoccolati presso i falò
soffiavano disperatamente entro certi pifferi che parevano formati
con tibie umane.
</p>

<p>
<span class="pagenum" id="Page_21">[21]</span>
</p>

<p>
— Sembrano demoni, — disse il mozzo stringendosi al fianco
di Alvaro, il quale osservava con un profondo senso di disgusto
quei ributtanti selvaggi.
</p>

<p>
— Sì, demoni che io sarei ben contento di ricacciare all’inferno
a colpi di cannone, — rispose il giovane. — Io mi domando se
anche a noi toccherà l’eguale sorte.
</p>

<p>
— Sbarcheremo, signore?
</p>

<p>
— Ci saremo costretti, se non vorremo morire di fame e di
sete o venire spazzati via dal mare.
</p>

<p>
— Non potremo noi costeggiare il Brasile fino al golfo del
Messico?
</p>

<p>
— Con una zattera? Eh, ragazzo mio, non si andrebbe molto
lungi. E poi saremmo costretti a sbarcare di quando in quando e
ci troveremmo sempre alle prese cogli antropofagi.
</p>

<p>
— Sono tutti mangiatori di carne umana, gli abitanti di queste
terre?
</p>

<p>
— Quasi tutti, ragazzo mio.
</p>

<p>
— Che cosa sarà allora di noi, signore?
</p>

<p>
— Non lo so di certo, — rispose Alvaro. — Tuttavia possedendo
noi dei fucili, ti prometto che non ti lascierò massacrare
senza difenderti.
</p>

<p>
So che tutti i selvaggi hanno sempre avuto una gran paura
delle armi da fuoco, non riuscendo a spiegare il tuono che producono;
può darsi quindi che anche questi si sgomentino.
</p>

<p>
— Non sbarcheremo però se non quando quei bruti si saranno
allontanati.
</p>

<p>
— Non sarò così sciocco di andare ad espormi ai loro colpi.
M’immagino che non rimarranno eternamente accampati sulla
spiaggia e che torneranno al loro villaggio.&nbsp;—
</p>

<p>
Degli ululati spaventevoli interruppero il loro dialogo. I cuochi
incaricati della cottura degli arrosti umani, dovevano aver avvertiti
i loro compagni che gli uomini bianchi erano pronti a servire
da colazione, giacchè si videro tutti quei ballerini interrompere
bruscamente i loro salti disordinati e rovesciarsi verso i bracieri,
con manifestazioni di gioia frenetica.
</p>

<p>
I marinai vennero levati dalle graticole semi-consunte mediante
delle lunghe aste munite all’estremità di punte di selce e deposti
su gigantesche foglie.
</p>

<p>
Un vecchio indiano che aveva sul petto molteplici file di denti
di animali feroci e dei braccialetti d’oro, fece un piccolo discorso
d’occasione, poi brandita una scure di pietra si mise a spaccare
<span class="pagenum" id="Page_22">[22]</span>
gli arrosti, gittando a quei mostruosi convitati a chi una testa, a
chi una coscia, o una gamba od una natica o un polmone od
ammasso di costole.
</p>

<p>
— Canaglie! — esclamò Alvaro che non poteva reggere a
quell’atroce spettacolo. — E non poter impedire simili barbarie!
Non guardarli, Garcia! Vomiterai la colazione.&nbsp;—
</p>

<p>
Si ritrassero verso la murata di babordo, guardando le onde
che continuavano ad irrompere attraverso la baia, scuotendo sempre
fortemente la caravella, tuttavia di quando in quando non sapevano
frenare la loro curiosità per quanto quella scena di cannibalismo
ispirasse ad entrambi un orrore invincibile.
</p>

<p>
I selvaggi si erano gettati sulle carni dei marinai coll’avidità
di belve feroci a digiuno da una settimana. Lavoravano così bene
di denti, che dopo qualche ora dei poveri naufraghi non ne rimanevano
che i teschi già vuoti dei cervelli, delle costole spolpate
e le ossa delle braccia e delle gambe.
</p>

<p>
Gonfi da scoppiare, i banchettanti si erano stesi beatamente,
sulla rena della spiaggia, sotto l’ombra proiettata dalle palme
per digerire pacificamente quella copiosa scorpacciata di carne
bianca.
</p>

<p>
Solamente due o tre, per eccesso di precauzione, si erano seduti
sulla cima dello scoglio guardando più verso la foresta che verso
la baia. Eppure non doveva essere sfuggita ai loro sguardi la caravella,
ancora abbastanza alta per poterla scorgere, malgrado che
frequenti ondate la coprissero.
</p>

<p>
Era anzi quella tranquillità che non rassicurava affatto Alvaro,
il quale invece avrebbe preferito un assalto. Cinquanta erano
molti, ma con delle buone scariche si potevano tenere lontani o
spaventarli in modo da rinunciare per sempre ad inquietare un
uomo che possedeva delle armi così formidabili.
</p>

<p>
Egli temeva invece che aspettassero dei rinforzi per cercare di
procurarsi degli altri arrosti.
</p>

<p>
— Mio povero ragazzo, — disse al mozzo che lo interrogava. — Guardiamoci
dal chiudere gli occhi. Quei furfanti non ci lascieranno
tranquilli.
</p>

<p>
— Che si siano accorti che ci sono delle persone su questa
caravella.
</p>

<p>
— Non ne ho dubbio.
</p>

<p>
— E che cosa aspettano per assalirci?
</p>

<p>
— Probabilmente dei canotti. Il pilota mi aveva narrato che
tutti i costieri brasiliani posseggono delle scialuppe scavate nei
<span class="pagenum" id="Page_23">[23]</span>
tronchi degli alberi e di cui se ne servono con abilità meravigliosa.
</p>

<p>
— Ah! Signore! Io mi sento gelare il sangue, pensando che
anche noi dovremo misurarci con quei selvaggi.
</p>

<p>
— Non è questo il momento di perdersi d’animo, ragazzo mio, — disse
Alvaro. — Se ti preme salvare la pelle, dovrai aiutarmi
con tutte le tue forze. Sai maneggiare un fucile?
</p>

<p>
— Sì signore, — rispose Garcia. — Sono figlio d’un soldato.
</p>

<p>
— Allora va a prendere tutte le armi che potrai trovare e
prepariamo la difesa.&nbsp;—
</p>

<p>
Finchè queste onde non si calmano, per quanto i brasiliani
possano essere valenti canottieri, non oseranno spingersi fino
a noi.
</p>

<p>
Se il mare è cattivo per noi, lo sarà anche per loro.&nbsp;—
</p>

<p>
Garcia, un po’ rinfrancato dalle parole del valoroso giovane,
scese nel quadro frugando tutte le cabine! Ahimè! L’arsenale
della caravella era ben poco provvisto, almeno quello poppiero.
Forse ve n’erano altre delle armi nella camera comune di prora,
ma non si poteva pensare ad andarle a cercare, avendo ormai
l’acqua invasa tutta quella parte.
</p>

<p>
Tutto l’armamento consisteva in cinque archibugi di cui
tre inservibili, in un paio di spadoni irruginiti ed in alcune scuri.
Viceversa vi era abbastanza di munizioni, avendo scoperto quattro
barilotti di polvere, destinati forse a qualche cacico indiano e
molti sacchetti di palle.
</p>

<p>
Il mozzo si caricò di tutte quelle armi, sufficienti del resto
per due persone e le portò in coperta, deponendole dinanzi ad
Alvaro.
</p>

<p>
Il giovane esaminò, da persona che se ne intende, gli archibugi
e gettò da una parte quelli inservibili.
</p>

<p>
— Ne abbiamo abbastanza per noi, — disse. — Temevo che
le munizioni fossero rimaste sott’acqua; giacchè tu mi dici che
abbondano, daremo una dura lezione a quei mangiatori di carne
umana se vorranno tentare di abbordare la caravella.
</p>

<p>
Caricò i due archibugi, poi guardò che cosa facevano i selvaggi.
</p>

<p>
Quei furfanti non si erano ancora mossi e continuavano a sonnecchiare
sotto i palmizi, senza preoccuparsi della caravella. Solamente
le loro sentinelle avevano abbandonato lo scoglio per passare
sopra un altro più alto, da cui potevano dominare tutta la
baia.
</p>

<p>
Non guardavano però verso la caravella, bensì verso la foce
<span class="pagenum" id="Page_24">[24]</span>
del fiume vicino, come se attendessero da quella parte qualche
cosa.
</p>

<p>
— Aspettano delle piroghe, ne sono certo, — disse Alvaro con
un accento che tradiva una viva inquietudine.
</p>

<p>
Non la passeremo liscia. È impossibile che si ritirino prima
di aver fatta una visita alla caravella.&nbsp;—
</p>

<p>
Quindi rivolgendosi al mozzo, continuò:
</p>

<p>
— Ragazzo mio, non perdiamo tempo e se l’Oceano questa sera
sarà più calmo, ce ne andremo.
</p>

<p>
— Che cosa dobbiamo fare?
</p>

<p>
— Costruirci una zattera.
</p>

<p>
— Sono pronto ad aiutarvi, signor Alvaro.
</p>

<p>
— All’opera, mio piccolo Garcia. Giacchè abbiamo tempo ed
i selvaggi ci accordano un po’ di tregua, approfittiamone.&nbsp;—
</p>

<div class="chapter">
<h2 id="cap3">CAPITOLO III.
<span class="smaller">L’assalto degli antropofagi.</span></h2>
</div>

<p>
La costruzione d’una zattera, sufficiente per due persone, con
tutti quei rottami e quei cordami, non era cosa difficile, nè doveva
richiedere molto tempo.
</p>

<p>
Il più era a lanciarla in mare, però Alvaro contava di servirsi
del troncone dell’albero maestro per issarla, mediante qualche
puleggia appesa alla coffa, fino sulla murata, per poi calarla appena
le onde si fossero un po’ calmate.
</p>

<p>
Servendosi della scure i due naufraghi spaccarono le antenne
lunghissime delle vele latine, che poi legarono in quadro per
formare il telaio del galleggiante, quindi si misero a demolire il
casotto di poppa e parte delle murate per formare la piattaforma.
</p>

<p>
Onde renderla poi più leggiera, vi legarono ai quattro angoli
alcuni carratelli vuoti, trovati nella stiva.
</p>

<p>
Avevano appena terminata la costruzione che aveva richiesto
parecchie ore, non essendo nè l’uno nè l’altro troppo pratici,
quando delle grida lontane attrassero la loro attenzione.
</p>

<p>
— Che siano altri selvaggi che giungono? — si chiese Alvaro,
con una certa ansietà.
</p>

<p>
Guardò verso la spiaggia e vide i mangiatori di carne umana
tutti in piedi, radunati intorno alla scogliera, sulla cui cima vegliavano
le sentinelle.
</p>

<p>
Gesticolavano animatamente e guardavano verso il sud.
</p>

<p>
<span class="pagenum" id="Page_25">[25]</span>
</p>

<p>
Alvaro osservò da quella parte e scorse, non senza una profonda
ansietà, alcune lunghe piroghe che stavano per lasciare la
foce d’uno dei cinque fiumi.
</p>

<p>
Erano quattro, scavate in giganteschi tronchi d’alberi, lunghe
una trentina di piedi e larghe non meno di quattro, colle prore
assai rialzate che raffiguravano rozzamente delle mostruose teste
di caimano e montate ognuna da una decina di canottieri quasi
interamente nudi.
</p>

<p>
Quantunque anche su quella costa le onde si rompessero con
estrema violenza, le piroghe erano riuscite ad entrare nelle acque
della baia e stavano radendo le scogliere coll’evidente intenzione
di approdare là dove si trovavano radunati i mangiatori di carne
umana.
</p>

<p>
— Mio caro Garcia, — disse Alvaro, — la va male per noi.
Quelle scialuppe serviranno ai selvaggi per fare una visita alla
nostra caravella.
</p>

<p>
Non ne hanno avuto abbastanza dei marinai che hanno divorati
e contano di regalarsi un altro banchetto colle nostre
carni.
</p>

<p>
— E noi? — chiese il mozzo.
</p>

<p>
— Porteremo in coperta un paio di barilotti di polvere e vi
metteremo due buone miccie, — rispose il giovane freddamente.
</p>

<p>
— E salteremo?
</p>

<p>
— Assieme a quei bricconi, se non riusciremo a respingerli.
</p>

<p>
— Ah! Signore!
</p>

<p>
— Se preferisci la graticola, io non mi opporrò. Io ci tengo
meglio alla morte dei soldati.
</p>

<p>
Tuttavia penso che noi potremo risparmiare le nostre pelli.....
oh, si! una buona mina sotto il castello di prora, potrebbe dare
uno splendido risultato.&nbsp;—
</p>

<p>
Misurò collo sguardo la lunghezza della caravella.
</p>

<p>
— Diciotto metri su per giù, — disse poi, come parlando fra
se. — Potrà bastare questa distanza.
</p>

<p>
Tutt’al più verremo scaraventati in mare.
</p>

<p>
Dove sono i barili?
</p>

<p>
— Nella cabina del pilota. Ma che cosa volete fare signore?
</p>

<p>
— Che ci siano delle miccie a bordo? — chiese invece Alvaro.
</p>

<p>
— Un gherlino ben incatramato può sostituirle.
</p>

<p>
— Sei intelligente, ragazzo mio, — disse il giovane sorridendo.
</p>

<p>
Scese nel quadro e s’introdusse nella cabina del pilota, un
<span class="pagenum" id="Page_26">[26]</span>
bugigattolo ingombro di casse, di barili e di attrezzi d’ogni specie.
</p>

<p>
Non gli riuscì difficile a scoprire le munizioni che erano chiuse
entro quattro barilotti cerchiati di ferro e coperti da velacci ancora
umidi per preservarli da uno scoppio.
</p>

<p>
Alvaro ne prese uno, risalì sul ponte e si diresse verso il castello
di prora che le onde avevano risparmiato, quantunque l’urto
contro lo scoglio l’avesse sconquassato.
</p>

<p>
Anche là sotto vi erano casse e cassette appartenenti all’equipaggio,
carratelli, ammassi di cordami e di catene e velacci
sdrusciti.
</p>

<p>
— Ecco quanto mi occorre per preparare la mina, — disse
Alvaro. — L’esplosione fracasserà la prora; a noi poco importa
ora che questa caravella è diventata inservibile.
</p>

<p>
Prese una cassa, la sgombrò delle vesti, poi svitò con precauzione
il barilotto e lasciò cadere tre o quattro libbre di polvere
entro un cartoccio prima preparato.
</p>

<p>
— Basteranno, — disse. — D’altronde conto più sul fragore
dell’esplosione per spaventare i selvaggi che sui danni che produrrà
lo scoppio.
</p>

<p>
Prese una sagola incatramata che poteva sostituire benissimo
una miccia, ne tagliò un paio di metri, introdusse una estremità
nel cartoccio che poi legò strettamente.
</p>

<p>
— Ecco la mina pronta, — disse, accumulando sulla cassa
barili, cordami e catene.&nbsp;—
</p>

<p>
Rinchiuse il barile e lo riportò nella cabina, coprendolo con
un pezzo di vela ben bagnata, quindi tornò sul ponte.
</p>

<p>
Le quattro piroghe, abilmente manovrate dai battellieri, erano
riuscite, dopo una viva lotta contro le onde, a porsi al riparo
dietro la scogliera.
</p>

<p>
Tutti gli sguardi dei brasiliani si erano volti verso la caravella
e la osservavano attentamente. Dovevano aver compreso che era
su quel gigantesco canotto che gli uomini bianchi erano giunti
nella baia e fors’anche avevano già notata la presenza del portoghese
e del mozzo.
</p>

<p>
L’Oceano però era ancora troppo agitato per deciderli a intraprendere
la traversata di quel vasto bacino d’acqua.
</p>

<p>
Quantunque il vento fosse scemato ed una calma relativa regnasse
in aria, l’Atlantico rovesciava ancora entro la baia dei
cavalloni tremendi i quali, sfasciandosi contro gli isolotti e le scogliere
causavano delle contro-ondate che sarebbero state pericolose
anche per delle grosse scialuppe.
</p>

<p>
<span class="pagenum" id="Page_27">[27]</span>
</p>

<p>
E poi cominciava anche ad annottare e non era prudente impegnarsi
coll’oscurità, fra tutti quegli scogli a fior d’acqua ed i
banchi di sabbia.
</p>

<p>
— Non si decidono ancora, signore? — chiese Garcia ad
Alvaro.
</p>

<p>
— Sono sicuri di tenerci e fors’anche di prenderci, — rispose
il giovane Correa. — Aspetteranno che l’oceano si calmi un po’.
</p>

<p>
Tuttavia noi non dormiremo che uno alla volta. Tu che sei il
più giovane, va a riposare.
</p>

<p>
— Appena sentirete i vostri occhi a chiudersi, chiamatemi.
</p>

<p>
— Non temere, ragazzo mio.&nbsp;—
</p>

<p>
Alvaro prese i due moschetti e salì sul cassero, dove le onde
non potevano giungere e si sedette su un cumulo di cordami, tenendo
gli sguardi fissi sulla spiaggia.
</p>

<p>
La notte era calata rapidamente, una notte tenebrosissima essendosi
il cielo nuovamente coperto di pesanti nuvoloni gravidi
di pioggia.
</p>

<p>
I brasiliani avevano accesi numerosi fuochi sulla riva e vi si
erano accoccolati intorno.
</p>

<p>
Alvaro dall’alto del suo osservatorio li vedeva gesticolare e
indicarsi lo scoglio contro cui si era infranta la caravella.
</p>

<p>
Certo facevano i loro progetti per impadronirsene e saccheggiarla.
Di quando in quando qualcuno si alzava e mandava delle
grida mentre faceva volteggiare in aria la sua mazza come se
fosse dietro a massacrare qualcuno, poi lo si vedeva spiccare dei
salti innanzi ed indietro come se combattesse contro un invisibile
nemico.
</p>

<p>
Verso la mezzanotte però tutti si stesero ed i fuochi a poco a
poco furono lasciati spegnere.
</p>

<p>
Correa, in preda a tristi pensieri non osava chiudere gli occhi
e nemmeno affidare la vigilanza della caravella al mozzo, per
paura che quel ragazzo si addormentasse nuovamente.
</p>

<p>
Di tratto in tratto s’alzava e si spingeva fino al castello di
prora, scrutando attentamente la acque della baia, parendogli
sempre di veder apparire improvvisamente le quattro piroghe, poi
tornava sul cassero per guardare l’oceano.
</p>

<p>
Avrebbe desiderato che un nuovo uragano scoppiasse, quantunque
la caravella si trovasse in tali condizioni da non poter
resistere ad un nuovo assalto delle onde.
</p>

<p>
Invece l’oceano si calmava e anche i nuvoloni che avevano
<span class="pagenum" id="Page_28">[28]</span>
ingombrato il cielo, cominciavano a rompersi mostrando qualche
stella.
</p>

<p>
I cavalloni giungevano sempre più radi e meno violenti. L’intervallo
fra l’uno e l’altro aumentava, segno infallibile che l’uragano
che aveva sconvolto l’Atlantico stava per cessare.
</p>

<p>
— Se potessimo gettare la zattera, — disse Alvaro. — Credo
invece che noi dovremo aspettare che la calma sia completa onde
non vederla sfasciarsi sotto i nostri occhi.
</p>

<p>
E poi, dove fuggire? Le piroghe non tarderebbero a raggiungerci
e preferisco difendermi qui.&nbsp;—
</p>

<p>
La notte trascorse in continue ansie. Il mozzo si era svegliato
e lo aveva raggiunto poco dopo la mezzanotte, non essendosi potuto
più riaddormentare.
</p>

<p>
Quando spuntò il sole la situazione non era cambiata. Vi erano
sempre ondate entro la baia, però molto meno violente del giorno
innanzi.
</p>

<p>
Gl’indiani si erano già alzati e stavano osservando la caravella
dalla cima delle scogliere, mentre i battellieri stavano spingendo
in acqua le piroghe che la bassa marea aveva lasciato a secco
fra le sabbie.
</p>

<p>
— Si preparano ad assalirci, — disse Alvaro al mozzo. — Non
spaventarti se li vedi venire e cerca di sparare meglio che
puoi.
</p>

<p>
— Non sono un cattivo bersagliere, signore, — rispose Garcia. — Mio
padre, che era sergente nel reggimento di Castiglia, mi
ha insegnato per tempo a far uso delle armi.
</p>

<p>
— Allora tutto andrà bene. Eccoli che si radunano; armiamoci
e cerchiamo di maltrattarli più che potremo.
</p>

<p>
Quegli antropofagi non meritano alcuna pietà e poi si tratta
di salvare le nostre bistecche.&nbsp;—
</p>

<p>
Gl’indiani avevano lasciate le scogliere e cominciavano ad
affollarsi confusamente nelle quattro lunghe piroghe, fra un gridìo
assordante.
</p>

<p>
Pareva che tutto d’un tratto fossero diventati furibondi. Alzavano
le mazze maneggiandole con supremo vigore e somma abilità
e le loro cerbottane già pronte a scagliare le freccie intinte nel
velenosissimo <i>curaro</i>, quella terribile miscela formata col succo di
varie piante e che non aveva, in quell’epoca, alcun rimedio.
</p>

<p>
Ordinatisi alla meglio fra i banchi, i guerrieri girarono intorno
allo scoglio che aveva protetto le loro piroghe dalle ondate e si
spinsero al largo puntando sulla caravella.
</p>

<p>
<span class="pagenum" id="Page_29">[29]</span>
</p>

<p>
Abituati ad eccitarsi con urla acutissime, ululavamo come belve,
credendo di spaventare i naufraghi.
</p>

<p>
Il signor di Correa invece non si atterriva affatto. Esaminata
la mina e trovata la sagola incatramata asciuttissima, aveva, con
alcune casse e con alcuni barili, improvvisata una barricata sul
cassero e vi si era nascosto dietro assieme al mozzo, mettendosi
dinanzi gli archibugi ed i due spadoni arruginiti che potevano
servire efficacemente in un combattimento corpo a corpo.
</p>

<p>
— Garcia, — disse Alvaro. — Abbiamo un sorso di vino di
Porto, nel canestro, mi pare.
</p>

<p>
— Sì, signore.
</p>

<p>
— Trangugia un sorso prima che cominci la battaglia. Ti darà
coraggio.
</p>

<p>
Il mozzo non si fece pregare a prendere la bottiglia che passò
prima ad Alvaro.
</p>

<p>
— Così le nostre bistecche saranno più gustose, se dovremo finire
sulla graticola, — ebbe l’audacia di dire il valoroso giovane.
</p>

<p>
— Giù un buon sorso, Garcia! I selvaggi sono a buon tiro.&nbsp;—
</p>

<p>
Le quattro piroghe, che s’avanzavano frettolosamente salendo
e discendendo i cavalloni, si trovavano allora a soli trecento passi
dallo scoglio contro cui si era infranta la caravella.
</p>

<p>
Alvaro prese uno dei due moschetti, si appoggiò contro una
cassa e mirò qualche istante un gran diavolo di selvaggio che si
dimenava sulla prora della prima scialuppa, avventando all’aria
colpi formidabili di mazza e che urlava più alto di tutti.
</p>

<p>
Aveva appena tirato il grilletto, che già l’indiano cadeva in
acqua, fulminato in pieno petto da una palla di un’oncia.
</p>

<p>
Udendo quello sparo, che dovevano scambiare per lo scoppio
d’una folgore, gl’indiani si erano fermati guardando in alto invece
che verso la caravella.
</p>

<p>
Nessuno si era occupato del loro compagno, già inabissatosi
nelle profonde acque della baia.
</p>

<p>
Un altro colpo di moschetto, sparato dal mozzo e che fracassò
un braccio ad un remigante, li avvertì finalmente che quei misteriosi
messaggeri di morte non cadevano giù dal cielo che era
tornato limpido, ma che partivano invece dalla nave.
</p>

<p>
Avevano scorto il lampo a balenare sul cassero e anche la nuvola
di fumo che la brezza mattutina non aveva ancora dissipata.
</p>

<p>
Uno stupore impossibile a descriversi si era impadronito di
quegli ingenui, per quanto feroci figli delle vergini foreste americane.
</p>

<p>
<span class="pagenum" id="Page_30">[30]</span>
</p>

<p>
Muti pel terrore, guardavano la caravella senza osare più a
toccare i remi. Quale bestia doveva essere quella che lanciava
fuoco e fiamme e che ad una così grande distanza ammazzava o
mutilava gli uomini?
</p>

<p>
Nondimeno lo stupore non durò molto in quei selvaggi abituati
a vivere in continua guerra fra tribù e tribù. L’avidità fu più
forte della paura e ripresero ben presto i remi spingendo rapidamente
innanzi le loro piroghe per giungere presto sotto la
caravella.
</p>

<p>
Ormai avevano scorti i due naufraghi e contavano di vincerli
facilmente e anche di mangiarseli presto.
</p>

<p>
— Signor Alvaro, — disse il mozzo. — Continuano ad avanzarsi
egualmente. Il tuono non basta a fermarli e nemmeno le
nostre palle.
</p>

<p>
— Vi è la mina pronta e vedrai come salteranno. Aspetta che
giungano sotto la prora.
</p>

<p>
— E noi?
</p>

<p>
— Ci rifugieremo nel quadro. Lo scoppio non farà troppi guasti.
Hai finito di caricare?
</p>

<p>
— Sì, signore.
</p>

<p>
— Mira la seconda piroga; io m’incarico della prima.
</p>

<p>
Due altri spari rimbombarono a breve tratto l’uno dall’altro e
altri due indiani caddero sui loro banchi, uno morto sul colpo e
l’altro ferito.
</p>

<p>
Urla acutissime risposero a quella seconda scarica, poi una
voce tuonante s’alzò sola, gridando replicatamente:
</p>

<p>
— <i>Caramurà!... Caramurà!</i>...&nbsp;—
</p>

<p>
Era una maledizione scagliata contro i possessori del fuoco
celeste o voleva significare qualche cosa d’altro? Alvaro non ebbe
il tempo di cercarne la spiegazione.
</p>

<p>
Le quattro piroghe con un ultimo sforzo erano già giunte sotto
la prora della caravella che era la parte più bassa e che meglio
si prestava ad un abbordaggio.
</p>

<p>
Il signor di Correa si era impadronito d’un pezzo di scotta che
aveva accesa ancora prima che cominciasse il combattimento e
che bruciava sulla murata.
</p>

<p>
— Nel quadro, Garcia! — gridò.
</p>

<p>
— No, signore, — rispose il ragazzo con voce risoluta. — Vi
difenderò giacchè il mio archibugio è già carico.
</p>

<p>
— Grazie, — rispose Alvaro, impugnando uno dei due spadoni.
</p>

<p>
<span class="pagenum" id="Page_31">[31]</span>
</p>

<p>
Mentre gl’indiani, certi di impadronirsi facilmente della nave,
cercavano di arrampicarsi servendosi dei cordami del bompresso,
il portoghese si slanciò attraverso la tolda cacciandosi sotto il
castello di prora.
</p>

<p>
Con un colpo di spada tagliò parte della sagola, diede fuoco a
quella che s’univa alla cassa, poi scappò a tutte gambe.
</p>

<p>
In quel momento il primo selvaggio saliva aggrappandosi alla
polena. Stava per mettere i piedi sul castello, quando il mozzo lo
abbattè con un buon colpo di archibugio, facendolo stramazzare
addosso ai compagni che stavano pure arrampicandosi sulle funi
della dolfiniera.
</p>

<p>
— Bravo Garcia! — gridò Alvaro salendo precipitosamente sul
cassero. — Presto, nel quadro, ragazzo mio! La mina sta per scoppiare!&nbsp;—
</p>

<p>
I brasiliani, il cui coraggio cominciava a vacillare non già
per le perdite subite, bensì in causa di quelle detonazioni che non
riuscivano a spiegarsi, erano ridiscesi nei loro canotti non osando
più issarsi sul rottame.
</p>

<p>
Si udivano però a gridare sempre, con accento di terrore:
</p>

<p>
— <i>Caramurà!... Caramurà!</i>...&nbsp;—
</p>

<p>
Ad un tratto una detonazione formidabile soffocò i loro clamori.
</p>

<p>
La mina era scoppiata gettando in aria casse, barili e gomene
e disarticolando d’un colpo solo tutto la prora della caravella.
</p>

<p>
La spinta era stata così forte, che Alvaro ed il mozzo furono
rovesciati al suolo, l’uno sull’altro e che tutti i quadri e gli attrezzi
marinareschi che si trovavano appesi alle pareti, caddero
con un fracasso indiavolato. Anche le porte delle cabine furono
spalancate di colpo, sbattacchiando replicatamente.
</p>

<p>
— Perdinci, che cannonata! — esclamò Alvaro, rialzandosi e
tastandosi le costole. — Se avessi versato nella cassa mezzo barile
di polvere noi saremmo saltati.
</p>

<p>
Ehi, ragazzo, nulla di guasto?
</p>

<p>
— Il naso un po’ schiacciato, signore, — rispose il mozzo.
</p>

<p>
— Saltiamo fuori!&nbsp;—
</p>

<p>
Afferrarono i moschetti e gli spadoni e salirono sul ponte. Un
denso fumo ondeggiava ancora sulla prora squarciata e delle lingue
di fuoco serpeggiavano sotto i rottami del castello.
</p>

<p>
Le gomene incatramate e le vesti dei marinai rinchiuse nelle
casse si erano incendiate.
</p>

<p>
— Ah! Diavolo! — esclamò Alvaro, aggrottando la fronte. — Non
aveva previsto questo pericolo.
</p>

<p>
<span class="pagenum" id="Page_32">[32]</span>
</p>

<p>
Saltò sulla murata aggrappandosi ai paterassi ancora sospesi
al troncone dell’albero maestro e guardò verso prora.
</p>

<p>
La disfatta degl’indiani era stata completa. Delle quattro piroghe
una era colata subito a fondo e le altre tre fuggivano disordinatamente
verso la riva.
</p>

<p>
— Un bel colpo in fede mia, — disse il bravo giovane, ridendo. — Quei
maledetti mangiatori di carne umana non torneranno più
a rinnovare l’attacco.
</p>

<p>
Guardò verso lo scoglio contro cui si era arenata la caravella.
Dei cadaveri, orrendamente mutilati, ondeggiavano fra la spuma
che le onde avventavano sulle rocce insieme a frammenti di remi
e di banchi.
</p>

<p>
— Se ne sono andati, signor Alvaro? — chiese il mozzo.
</p>

<p>
— Filano verso la costa come un’orca che ha il vento in poppa, — rispose
Correa. — Giurerei che non hanno più una goccia di
sangue nelle vene.
</p>

<p>
— Come arrancano! — esclamò il ragazzo che si era issato, a
sua volta, sulla murata. — Devono aver provata una terribile
paura.
</p>

<p>
— E parecchi di essi sono morti.
</p>

<p>
— Ed i pesci cani stanno divorandoli, signore. Oh! Le brutte
bestie! Guardate quante ve ne sono! Aho! Che bocconi! Tagliano
in due un corpo come se avessero fra i denti una immensa forbice!&nbsp;—
</p>

<p>
Correa guardò verso la prora e rabbrividì. Sette od otto mostruosi
squali, di quelli che hanno la testa foggiata a martello
e che si chiamano zigaene, si agitavano presso la scogliera mostrando
le loro enormi bocche semi-circolari, armate di formidabili
denti.
</p>

<p>
Si voltavano sul dorso, non potendo afferrare le prede d’un
colpo, in causa della disposizione della loro bocca che si trova al
di sotto dei due capi del martello, poi con un crac che metteva
i brividi tagliavano in due i cadaveri, afferravano la parte più
grossa e scomparivano fra un cerchio di sangue.
</p>

<p>
— Oh! gli orribili pesci! — esclamò Correa. — Se l’esplosione
ci scaraventava in mare, ci toccava una bella fine!&nbsp;—
</p>

<p>
Una folata di fumo nero e fetente, impregnato dell’odor del
catrame, lo avvertì che il pericolo non stava dalla parte degli
squali.
</p>

<p>
— Perdinci! — esclamò. — Noi dimenticavamo che la prora
della caravella sta tramutandosi in una fornace.
</p>

<p>
<span class="pagenum" id="Page_33">[33]</span>
</p>

<div class="figcenter"><a id="fill-033"></a>
  <img src="images/ill-033.jpg" alt="">
<p class="caption">Poi, con una spinta più vigorosa, la catena attraversò.... (<span class="smcap">Cap. IV</span>).</p>
</div>

<p>
<span class="pagenum" id="Page_35">[35]</span>
</p>

<p>
Ragazzo mio, se gl’indiani se ne sono andati, non possiamo dire
di essere ancora salvi. Bisogna sgombrare e senza perdere tempo.
</p>

<p>
— È vero signore ma.... e quei pesci cani?
</p>

<p>
— Hanno ben altro da fare in questo momento per occuparsi
di noi. E poi abbiamo delle armi e se cercheranno di assalire la
nostra zattera ci difenderemo.&nbsp;—
</p>

<p>
Diede un ultimo sguardo verso la costa. Le tre piroghe avevano
imboccato uno dei cinque fiumi e stavano scomparendo sotto
le vôlte di verzura che coprivano quei corsi d’acqua.
</p>

<p>
— Alla zattera, Garcia, — disse. — Porta in coperta un barilotto
di polvere e del piombo.
</p>

<p>
Ci sono più viveri nel quadro?
</p>

<p>
— La dispensa è sott’acqua, signore. Ve lo dissi già.
</p>

<p>
— Andremo a guadagnarci la colazione alla costa. Vedo un
gran numero di uccelli a volare fra gli alberi e non siamo cattivi
tiratori.&nbsp;—
</p>

<p>
Si issò fino alla coffa portando con se una gomena che passò
in una delle puleggie, poi legò un capo ad un angolo della zattera
e avvolse l’altro intorno all’argano di poppa, che il mozzo
aveva già provvisto di manovelle.
</p>

<p>
Bisognava spicciarsi. Le fiamme, trovando facile alimento nelle
pareti incatramate della caravella, guadagnavano rapidamente.
</p>

<p>
Lingue smisurate s’alzavano fra i rottami del castello di prora,
mentre fitti nuvoloni di fumo acre e pesante, avvolgevano tutta
la nave.
</p>

<p>
Correa ed il mozzo si curvarono sulle aspe e fecero girare
l’argano spingendo a tutta forza.
</p>

<p>
Essendo la zattera piccola e non troppo pesante, non fu difficile
issarla e spingerla al di fuori della murata.
</p>

<p>
D’altronde lo stato del mare favoriva quell’operazione che sarebbe
stata difficilissima a compiersi con delle forti ondate.
</p>

<p>
L’Atlantico si era calmato e solo di quando in quando qualche
cavallone, poco alto, si distendeva nella baia, andando ad infrangersi
contro le scogliere e gli isolotti.
</p>

<p>
La zattera appena toccata l’acqua si raddrizzò, rollando vivamente
e beccheggiando e urtando contro il fianco della caravella.
</p>

<p>
Correa ed il mozzo, assicuratisi che galleggiava perfettamente,
calarono i due barilotti contenenti le munizioni e qualche vestito
di ricambio trovato nella cabina del pilota, presero i loro spadoni,
la scure e gli archibugi e scesero sul galleggiante troncando
le funi.
</p>

<p>
<span class="pagenum" id="Page_36">[36]</span>
</p>

<p>
— Dove ci dirigeremo, signore? — chiese il mozzo, disponendosi
a prendere i remi.
</p>

<p>
Correa lanciò un lungo sguardo verso la costa, poi indicando
un fiume che si versava nella vasta baia, disse:
</p>

<p>
— Approderemo là; saremo abbastanza lontani da quello che
hanno risalito i brasiliani.&nbsp;—
</p>

<div class="chapter">
<h2 id="cap4">CAPITOLO IV.
<span class="smaller">Alla costa.</span></h2>
</div>

<p>
La zattera galleggiava perfettamente, mercè anche i quattro
carratelli legati ai suoi angoli e manteneva fuori d’acqua la sua
piattaforma malgrado le ondate che rumoreggiavano nella baia.
</p>

<p>
Il signor di Correa ed il ragazzo, dopo essersi orizzontati, si
erano messi ad arrancare con lena, tenendo però gli sguardi quasi
sempre volti alla foce del fiume entro la quale si erano cacciate
le tre piroghe dei brasiliani.
</p>

<p>
Temevano che quei bricconi si fossero nascosti fra le piante
che coprivano le due rive e che da un istante all’altro facessero
la loro comparsa.
</p>

<p>
Nella baia non si scorgevano che degli uccelli marini d’una
specie assolutamente ignota ad Alvaro ed al suo compagno e che
si tuffavano nelle acque per dare la caccia ai pesci. Nessuna piroga
solcava quell’immenso specchio d’acqua disseminato di superbi
isolotti coperti di palmizi di varie specie, che davano loro
un aspetto assai grazioso.
</p>

<p>
Nessun rumore sospetto turbava il silenzio che regnava entro
quella specie di golfo che doveva diventare un giorno sede di
una delle più opulente città dell’America meridionale e uno dei
porti più ampii e più sicuri del mondo.
</p>

<p>
Solamente si udivano sempre a rumoreggiare e tuonare i marosi,
arrestati nella loro corsa dalle scogliere.
</p>

<p>
La zattera, ora affondando pesantemente nelle pieghe dei cavalloni
ed ora librandosi sulle creste, si era già allontanata dalla
caravella sempre fiammeggiante, d’un centinaio di metri, quando
alcune teste apparvero a babordo ed a tribordo, strappando al
mozzo un grido di terrore.
</p>

<p>
— Signor Correa!
</p>

<p>
<span class="pagenum" id="Page_37">[37]</span>
</p>

<p>
— Gl’indiani? — chiese Alvaro, che non si era ancora accorto
della presenza di quei nuovi nemici, non meno formidabili
dei mangiatori di carne umana delle selve brasiliane.
</p>

<p>
— No, gli squali, signore.
</p>

<p>
— Che siano tutti accaniti contro le nostre polpe e affamati
di carne bianca in questo maledetto paese! La cosa comincia a
diventare un po’ noiosa.
</p>

<p>
— Ci hanno circondati, signore.&nbsp;—
</p>

<p>
Alvaro ritirò il remo e si guardò intorno. Il mozzo non aveva
esagerato il pericolo.
</p>

<p>
Sette od otto enormi pesci-martello, mostravano le loro orribili
teste a pochi passi dalla zattera, aprendo e rinchiudendo le
loro mascelle con uno scricchiolío per nulla rassicurante.
</p>

<p>
I loro occhi, bruttissimi, collocati alle due estremità del martello,
dall’iride azzurro cupo, si tenevano ostinatamente fissi sui
due naufraghi come se cercassero di affascinarli.
</p>

<p>
— Non sono meno pericolosi degl’indiani questi, — disse il
giovane portoghese. — Non sarà però cosa facile per loro di inerpicarsi
sulla zattera, giacchè la natura non li ha, fortunatamente,
provvisti di zampe e di artigli.
</p>

<p>
Che boccaccie! Non ti senti gelare il sangue, mio piccolo
Garcia?
</p>

<p>
— E anche girare la testa signore, — rispose il mozzo.
</p>

<p>
— Prendi uno spadone e picchia sodo se si avvicinano.
</p>

<p>
— Sarebbe meglio fucilarli.
</p>

<p>
— Degli spari! No, Garcia, non facciamo tornare gl’indiani o
accorrere degli altri.
</p>

<p>
Ve ne possono essere ancora sotto quelle boscaglie.&nbsp;—
</p>

<p>
Gli squali si erano messi a girare intorno alla zattera, tenendosi
ad una certa distanza, mostrando ora i loro dorsi potenti ed
ora le loro code che sono così robuste da poter rovesciare d’un
sol colpo un canotto di media lunghezza.
</p>

<p>
Di tratto in tratto qualcuno si inabissava fragorosamente ed i
due naufraghi sentivano la sua pelle rugosa strisciare sul fondo
della zattera.
</p>

<p>
— Si provano ad alzarla, — disse Correa il quale era meno
spaventato di quanto avrebbe dovuto esserlo. Ritengo però che non
ne avranno la forza. Anche noi pesiamo qualche cosa.&nbsp;—
</p>

<p>
Aveva afferrato il suo spadone e con un coraggio temerario si
era accostato al margine di tribordo della zattera, tirando gran
colpi che ricadevano sempre nel vuoto. Quei maledetti squali, furbi
<span class="pagenum" id="Page_38">[38]</span>
come pesci, appena vedevano l’atto si tuffavano rapidamente per
ricomparire poco dopo dall’altra parte del galleggiante.
</p>

<p>
Parve però che uno perdesse la pazienza. Era un mostro di
sei o sette metri di lunghezza, uno dei più enormi della specie, con
una bocca così ampia che Garcia non avrebbe trovato alcuna difficoltà
a starvi dentro ripiegato in due.
</p>

<p>
Sicuro della sua forza e fors’anche più affamato degli altri,
con un poderoso colpo di coda si rovesciò sulla zattera urtandola
in così malo modo da farla piegare sul tribordo d’un buon piede.
</p>

<p>
La scossa era stata così improvvisa che Correa per poco non
cadde entro quella bocca spalancata che si teneva pronta a rinchiudersi.
</p>

<p>
— Ah per Bacco Baccone! — esclamò il portoghese, riprendendo
subito il suo ammirabile sangue freddo. La faccenda comincia
a farsi seria. — Se tutti ci piombano addosso ci faranno
a pezzi.&nbsp;—
</p>

<p>
Vedendo il vorace mostro ritornare all’assalto, impugnò lo
spadone con ambe le mani e gli tirò contro una tale botta, da
tagliargli netto uno dei due capi del martello.
</p>

<p>
Lo squalo, così atrocemente mutilato, mandò un rauco sospiro
che parve un colpo di tuono udito in lontananza, e s’inabissò subito
lasciando alla superficie una larga macchia di sangue ed il
suo pezzo di testa il cui occhio conservava ancora un terribile
sguardo.
</p>

<p>
— Credo che quel briccone ne avrà abbastanza, — disse il
portoghese.
</p>

<p>
— Ed anche il mio, — rispose il mozzo.
</p>

<p>
Il ragazzo incoraggiato dal felice esito del compagno, vedendo
un altro squalo passare a buon tiro, gli aveva spaccata la testa
con una destrezza sorprendente.
</p>

<p>
Disgraziatamente avevano ottenuto l’effetto opposto. Gli altri,
invece di spaventarsi per quella brusca accoglienza, eccitati forse
dall’odore del sangue erano diventati d’un colpo furibondi.
</p>

<p>
Urtavano la zattera da tutte le parti, ora spingendola da una
parte ed ora dall’altra, facendola piegare a babordo od a tribordo
e avventavano colpi di coda così tremendi che i carratelli si sfasciavano
compromettendo la stabilità del galleggiante.
</p>

<p>
Quell’assalto stava per finire tragicamente non ostante i colpi
di spadone dei due naufraghi, quando un rimbombo spaventevole
echeggiò nella baia e un’ondata altissima si rovesciò addosso ai
combattenti, portando la zattera verso la costa.
</p>

<p>
<span class="pagenum" id="Page_39">[39]</span>
</p>

<p>
Era la caravella che saltava. Le fiamme, non combattute, avevano
raggiunto il quadro ed i barili di polvere del pilota erano
scoppiati con un fragore assordante, sventrando letteralmente il
povero legno.
</p>

<p>
Quello scoppio era stato più efficace che i colpi di spadone di
Alvaro e del mozzo.
</p>

<p>
Gli squali, atterriti, si erano subito inabissati rifugiandosi probabilmente
nelle caverne sottomarine che servono ordinariamente
di asilo a quei pericolosi abitanti delle baie americane.
</p>

<p>
Per qualche minuto una immensa nuvola biancastra si distese
sopra la baia tutto oscurando, poi, quando si fu dissipata, Correa
ed il mozzo scorsero fra le scogliere lo scafo della caravella tutto
disarticolato ed infiammato.
</p>

<p>
— Povero veliero, — disse il portoghese, con una certa commozione. — Quale
triste sorte doveva essere la tua.&nbsp;—
</p>

<p>
Una scossa che per poco non lo fece cadere in acqua, lo costrinse
a voltarsi.
</p>

<p>
— Ancora gli squali? — chiese.
</p>

<p>
— No, signore, — rispose il mozzo, — ci siamo arenati sopra
un banco e la spiaggia non è che a cinquanta passi da noi.
</p>

<p>
L’onda prodotta dall’esplosione ci ha portati meglio che una
vela con buon vento.
</p>

<p>
— È profonda l’acqua?
</p>

<p>
— Appena un piede.
</p>

<p>
— Lasciamo il nostro galleggiante e andiamo a cercarci la
colazione.&nbsp;—
</p>

<p>
Si caricarono dei due barilotti che non pesavano più di venti
libbre ciascuno, raccolsero le vesti e le armi e saltarono sul banco
che attraversarono senza difficoltà.
</p>

<p>
La boscaglia che si estendeva tutta intorno alla baia, finiva
sulle sabbie, anzi talune piante bagnavano le loro radici nell’acqua
del mare.
</p>

<p>
Era l’ultimo lembo di quella immensa foresta che anche oggidì
copre buona parte dell’interno del Brasile non ostante gli
sforzi continui degli emigranti e degli indigeni e che presenta
ancora tutti i caratteri del suo stato primitivo, poichè i suoi alberi
sono stretti da arbusti, da cespugli e da liane parassite d’ogni
specie che si arrampicano intorno ai tronchi, che salgono fino ai
più alti rami e che ridiscese a terra mettono nuove radici moltiplicandosi
in modo spaventevole.
</p>

<p>
<span class="pagenum" id="Page_40">[40]</span>
</p>

<p>
Dinanzi agli sguardi meravigliati di Correa e del mozzo si
alzavano a perdita d’occhio piante superbe e svariate, strette da
liane che ricadevano in enormi festoni formando in certi luoghi
delle reti così fitte da rendere impossibile il passaggio non solo
agli uomini ma ben anco agli animali.
</p>

<p>
Era un caos indescrivibile di mirti dalla scorza lucentissima;
di cocchi più alti e più splendidi di quelli delle Indie orientali;
di pekie che si direbbero produrre delle palle di cannone anzichè
delle frutta e che mostravano i loro enormi calici ed i loro larghi
petali dalle tinte svariate; di acacie, di cedri e di palmizi d’ogni
specie.
</p>

<p>
Splendidi volatili, dalle penne variopinte, cicalavano in mezzo
alle fronde, senza manifestare alcun timore per la vicinanza di
quelle due persone.
</p>

<p>
Erano dei superbi <i>canindè</i>, somiglianti ai cacatoa australiani
e grossi come pappagalli, colle ali d’un turchino brillante e le
penne del petto gialle; degli <i>uruponga</i> candidissimi, il cui canto
fortissimo odesi, fra il maestoso silenzio delle foreste vergini, a
ben tre miglia di distanza, all’alba, al mezzodì ed al tramonto e
che squilla come una campana; delle arà tutte rosse che lanciavano,
con una insistenza noiosa, il loro eterno <i>arà, arà</i>; poi degli
<i>aracari</i>, specie di tucani non più grossi d’un merlo e col becco
cartilaginoso grosso quanto l’intero corpo e che stridevano come
ruote male unte.
</p>

<p>
— Che cosa ne dici di tuttociò, Garcia? — chiese Alvaro che
guardava con stupore tutti quei volatili che scherzavano fra i
raggi del sole, facendo brillare vivamente le tinte svariate delle
loro penne.
</p>

<p>
— Che noi dobbiamo essere sbarcati sulle rive del paradiso
terrestre, — rispose il mozzo.
</p>

<p>
— Bel paradiso dove gli abitanti a due gambe sono più feroci
dei leoni e delle tigri che popolano le selve ed i deserti dell’Asia
e dell’Africa.
</p>

<p>
— Non potete dire però che questa foresta non sia superba,
signor Alvaro.
</p>

<p>
— Anzi splendida; quello che non trovo però è la colazione.
</p>

<p>
— Vi sono centinaia di uccelli.
</p>

<p>
— Che bramerei anch’io mettere sui carboni se la paura di
attirare l’attenzione dei selvaggi non mi trattenesse.
</p>

<p>
— Ah! Signor Alvaro!
</p>

<p>
— Che cosa hai scoperto?
</p>

<p>
<span class="pagenum" id="Page_41">[41]</span>
</p>

<p>
— Guardate là quei giganteschi alberi che sono carichi di
frutta. Se provassimo ad assaggiarne qualcuna?&nbsp;—
</p>

<p>
Alvaro alzò gli occhi e scorse, a breve distanza dal luogo ove
erano sbarcati, parecchi alberi immensi adorni di fronde foltissime
e che portavano delle frutta somiglianti alle pere; ma un po’
più allungate e brillanti dei più vivi e svariati colori.
</p>

<p>
I loro tronchi poi erano letteralmente coperti da grosse goccie
trasparenti che parevano formate d’acqua solidificata e che spandevano
un aroma acutissimo.
</p>

<p>
Erano <i>acajaba</i>, gli alberi forse più belli e più preziosi dell’America
del sud, così pregiati dalle tribù indiane che per possedere
i terreni su cui crescono, se li disputavano accanitamente con
guerre sanguinosissime che costavano talvolta centinaia e centinaia
di vite umane.
</p>

<p>
Alvaro che non li conosceva, non essendo mai stato prima
d’allora nel Brasile, era rimasto perplesso dubitando che quelle
frutta così colorite potessero servire al loro stomaco e racchiudessero
invece qualche succo pericoloso.
</p>

<p>
— Si può provare, Garcia, — disse finalmente. — Sono così
belle quelle frutta che tenterebbero delle persone meno affamate
di noi.
</p>

<p>
Puoi salire?
</p>

<p>
— Per un mozzo la cosa non sarà difficile, — rispose il ragazzo.
</p>

<p>
Stava per aggrapparsi ad alcune liane che si erano avviticchiate
strettamente al tronco d’uno di quegli alberi, quando gli
sfuggì un gran scoppio di risa.
</p>

<p>
— Ah! Signor Alvaro! — esclamò. — Come sono buffe! E
che magrezza spaventosa!
</p>

<p>
— Chi? — domandò il portoghese.
</p>

<p>
— Guardate dunque lassù; in mezzo al fogliame! Quelle frutta
devono essere ben squisite, se le divorano così avidamente!&nbsp;—
</p>

<p>
Alvaro si fece sotto la pianta e guardò in alto, in mezzo al
fogliame che come si disse, era foltissimo.
</p>

<p>
Degli esseri strani si agitavano fra i rami, spiccando di quando
in quando dei salti sorprendenti per raggiungere i grappoli di
frutta che saccheggiavano con una rapidità prodigiosa.
</p>

<p>
— Toh! — esclamò. — Delle scimmie!
</p>

<p>
— Delle scimmie! — rispose il mozzo. — Si direbbero giganteschi
ragni, signore.&nbsp;—
</p>

<p>
<span class="pagenum" id="Page_42">[42]</span>
</p>

<p>
Il ragazzo, senza saperlo, dava a quei quadrumani il loro vero
nome perchè si trattava veramente d’una piccola banda di ateli,
meglio conosciuti sotto il nomignolo di scimmie-ragni.
</p>

<p>
Ed infatti per la loro spaventevole magrezza e per la lunghezza
eccessiva delle loro braccia e delle loro gambe, quelle abitatrici
delle foreste americane, vedute ad una certa distanza rassomigliano
a dei ragni enormi, o meglio ai migali che hanno il corpo
peloso.
</p>

<p>
Vedendo i due naufraghi, una improvvisa emozione si era impadronita
dei quadrumani i quali si erano subito rifugiati all’estremità
d’un grosso ramo che si prolungava al di sopra d’un fiumicello.
</p>

<p>
Strillavano rabbiosamente, mostrando i loro bianchi canini e
arruffavano il pelame come se si preparassero a respingere vigorosamente
il mozzo che si era bravamente aggrappato ad un festone
di liane per raggiungere quelle belle frutta che promettevano una
colazione squisita.
</p>

<p>
— Guardati, Garcia, — disse Alvaro, preparando l’archibugio.
Mi sembra che quelle scimmie siano molto bellicose.
</p>

<p>
— Ho la scure, signore, — rispose il bravo ragazzo, che continuava
a salire. — Non saranno quelle bestie che mi faranno
rinunciare alla colazione.&nbsp;—
</p>

<p>
Le urla delle scimmie raddoppiavano, credendo di spaventare
il ragazzo, ma invece di prepararsi ad assalirlo continuavano invece
ad indietreggiare facendo oscillare il ramo il quale pareva
che da un momento all’altro dovesse cedere sotto il peso di quei
dodici o quindici corpi per quanto fossero magrissimi.
</p>

<p>
Vedendo finalmente il mozzo lasciare le liane e slanciarsi fra
la biforcazione dei rami, le loro grida di furore si tramutarono in
lamenti così strazianti da far scoppiare dalle risa il signor di
Correa.
</p>

<p>
— Non sono molto coraggiosi quei quadrumani, — disse.
</p>

<p>
— Signor Alvaro!
</p>

<p>
— Cos’hai?
</p>

<p>
— Che cosa fanno quelle scimmie? Pare che vogliano piombarvi
addosso.&nbsp;—
</p>

<p>
Le ateli stavano in quel momento eseguendo una manovra
misteriosa.
</p>

<p>
Ritiratesi all’estremità del ramo, una di esse si era lasciata
penzolare nel vuoto, trattenuta dalle compagne per la coda.
</p>

<p>
Una seconda eseguì la stessa manovra, poi una terza formando
<span class="pagenum" id="Page_43">[43]</span>
in tal modo una specie di catena che si allungava rapidamente
verso il suolo.
</p>

<p>
Si tenevano le une le altre per la coda lunghissima imprimendo,
con dalle spinte poderose, all’intera catena, un movimento
ondulatorio fra il tronco dell’albero e la riva del fiume.
</p>

<p>
Alvaro ed il mozzo, molto sorpresi, le osservavano curiosamente
non sapendo, nè riuscendo ad indovinare dove le scimmie
miravano. Le ondulazioni aumentavano sempre. L’ultima scimmia,
che si trovava a soli cinque o sei metri dal suolo, coi suoi slanci
giungeva talvolta fino in mezzo al fiumicello.
</p>

<p>
Ad un tratto con un’ultima e più vigorosa spinta la catena
attraversò tutto il corso d’acqua e la scimmia che formava l’estremità
s’aggrappò al ramo d’un acajero che cresceva sulla riva
opposta, tenendosi ben stretta, mentre le compagne allungavano
le gambe, appoggiandole sulle spalle o sulle teste delle vicine,
formando in tal modo un ponte sospeso del più strano effetto.
</p>

<p>
— Ah! Le furbe! — esclamò Alvaro. — Ora ho compreso!&nbsp;—
</p>

<p>
Le scimmie che erano rimaste sul ramo, quasi tutte femmine,
che portavano a cavalcioni fra le spalle dei piccini, s’erano slanciate
senza esitare su quel ponte peloso, gridando a piena gola.
</p>

<p>
Raggiunta la riva opposta, issarono l’ultima scimmia fino ai
rami più alti, poi quella che si teneva aggrappata all’<i>acajaba</i> si
lasciò andare.
</p>

<p>
La catena, per la spinta, attraversò di volata il fiume e tutta
la banda in un momento si trovò riunita sull’acaja manifestando
la sua gioia con inestinguibili scoppi di risa e salti disordinati.
</p>

<p>
— Buon viaggio! — gridò il mozzo, vedendole slanciarsi da
un albero all’altro per guadagnare il folto della foresta.
</p>

<p>
Salì su un ramo che si piegava sotto il peso delle frutta e fece
cadere al suolo una pioggia di quelle bellissime pere.
</p>

<p>
Alvaro ne raccolse alcune e le spaccò a metà. La loro polpa
era diafana, quasi trasparente ed esalava un profumo squisito.
</p>

<p>
— Se le scimmie le mangiano vuol dire che non contengono
alcun veleno — disse, addentandone una. — Perdinci! Come sono
deliziose! Altro che le nostre pere d’Europa.
</p>

<p>
Il mozzo, a cavalcioni d’un ramo, le divorava a due palmenti
dividendo pienamente il parere del signor Correa.
</p>

<p>
Ed infatti non avevano torto. Anche gl’indiani ne sono ghiottissimi
e ne raccolgono in quantità enormi che poi seccano e riducono
in farina, formando poscia delle focaccie che nulla hanno
da invidiare a quelle composte col miglior frumento d’Europa.
</p>

<p>
<span class="pagenum" id="Page_44">[44]</span>
</p>

<p>
Avevano fatto già un’abbondante scorpacciata, quando Correa
che si era sdraiato fra le fresche erbe per riposarsi un po’, vide
il mozzo lasciare rapidamente il ramo, aggrapparsi alle liane e
lasciarsi scivolare fino al suolo con rapidità fulminea.
</p>

<p>
— Cos’hai, ragazzo? — chiese il portoghese, afferrando i due
archibugi.
</p>

<p>
— Silenzio, signore! — rispose il mozzo con voce alterata.
</p>

<p>
— Spiegati: chi hai veduto?
</p>

<p>
— Gl’indiani, signore!
</p>

<p>
— Ancora quei bricconi? — si chiese Alvaro, lanciando all’intorno
un rapido sguardo. — Dove sono?
</p>

<p>
— Seguono la spiaggia.
</p>

<p>
— Molti?
</p>

<p>
— Non ne ho veduti che due.
</p>

<p>
— Vieni!&nbsp;—
</p>

<p>
Avendo scorto a breve distanza dei folti cespugli di passiflore,
vi si slanciò in mezzo, seguito prontamente dal ragazzo. Da quel
posto potevano vedere un lungo tratto di spiaggia, senza correre
il pericolo di poter essere scoperti.
</p>

<p>
Degl’indiani dovevano avanzarsi verso la foce del fiumicello,
giacchè se non si scorgevano ancora si udivano però le loro voci.
</p>

<p>
— Non mi sembra che siano molti, — disse Alvaro che ascoltava
attentamente.
</p>

<p>
— Che siano due esploratori degl’indiani che sono fuggiti? — chiese
Garcia.
</p>

<p>
— Può darsi, — rispose Correa. — Se sono due soli non c’è
da spaventarsi.
</p>

<p>
— Che ci scoprano? Possono trovare le nostre orme che abbiamo
lasciate sulle sabbie e anche la zattera.
</p>

<p>
— Se si accosteranno non li risparmieremo.&nbsp;—
</p>

<p>
In quel momento due indiani sbucarono dal folto della boscaglia
avanzandosi verso la spiaggia.
</p>

<p>
Erano entrambi di statura alta, un po’ magri, coi lineamenti
regolari, colla pelle d’un rosso mattone e quasi interamente nudi,
non avendo che un piccolo perizoma formato di nervature di foglie
grossolanamente intrecciate.
</p>

<p>
Avevano invece i corpi dipinti di ocra rossa e nera, delle penne
attaccate alle gote e altre infisse nei lunghi e ruvidi capelli che
portavano sciolti sulle spalle.
</p>

<p>
La loro bocca aveva però un aspetto ripugnante, avendo il
labbro superiore assai sporgente, come in forma d’un cucchiaio,
<span class="pagenum" id="Page_45">[45]</span>
prolungamento dovuto ad un pezzo di diaspro, di forma rotonda,
incastrato un po’ sopra al mento e che pareva un vero stoppaccio
cacciato a forza nella carne viva.
</p>

<p>
Quello strano ornamento che è in uso anche oggidì fra gl’indiani
delle regioni interne del Brasile e che chiamasi il <i>barbotto</i>,
dà alle loro fisonomie un aspetto ripugnantissimo.
</p>

<p>
Per averlo, si forano il labbro inferiore e vi cacciano dapprima
dentro un dischetto di legno per tenere aperta la ferita finchè
si siano rimarginati gli orli, poi uno più grande e continuano
finchè abbiano raggiunto una sporgenza enorme. È da quel foro
che sfugge la saliva che li imbratta in modo schifoso.
</p>

<p>
Anche negli orecchi fanno altrettanto, cacciandosi nel lobo dei
dischi in modo che le estremità inferiori toccano sovente le spalle!
</p>

<p>
I due indiani che erano armati di lunghi archi di legno del
ferro, e di certe specie di pugnali pure di legno, assai acuminati
d’ambe le parti, si erano arrestati sulla spiaggia che in quel
luogo scendeva ripidissima, guardando attentamente le acque.
</p>

<p>
— Pare che non l’abbiano con noi, — disse Alvaro al mozzo. — Si
direbbe che si preparano a pescare.
</p>

<p>
— Colle frecce?
</p>

<p>
— Stiamo a vedere.
</p>

<p>
— Non se ne sono ancora accorti della zattera.
</p>

<p>
— È arenata dietro alla scogliera, dove il flusso l’ha spinta.&nbsp;—
</p>

<p>
I due indiani dopo d’aver percorso un tratto di spiaggia erano
tornati indietro strappando da una pianta alcune liane che rapidamente
annodarono, formando una corda resistentissima, della
lunghezza d’un centinaio di piedi.
</p>

<p>
Ciò fatto si stesero sotto l’ombra d’un palmizio e tratto da un
piccolo recipiente formato da una conchiglia una manata di polvere
nerastra, si collocarono l’uno di fronte all’altro, tenendo in
mano un bizzarro istrumento che pareva formato da due ossa incrociate
in forma d’un X.
</p>

<p>
— Che cosa fanno? — chiese il mozzo stupito.
</p>

<p>
— Non ne so più di te, — rispose Alvaro che seguiva attentamente
quella singolare operazione senza riuscire a comprendere
molto.&nbsp;—
</p>

<p>
I due indiani versarono la polvere levata dalla conchiglia nelle
ossa che dovevano essere forate in tutta la loro lunghezza, accostarono
poi i loro volti introducendo fra le labbra uno dei rami
inferiori e l’altro nelle narici, poi si misero a soffiarci con forza
starnutando rumorosamente.
</p>

<p>
<span class="pagenum" id="Page_46">[46]</span>
</p>

<p>
Quell’operazione inesplicabile pei due naufraghi, vissuti in
un’epoca in cui il tabacco cominciava a essere appena noto ai
popoli d’Europa, era invece spiegabilissima.
</p>

<p>
I due indiani fiutavano semplicemente un po’ di tabacco polverizzato
nè più nè meno come lo prendevano i nostri nonni. Solamente
lo fiutavano in modo un po’ diverso e con maggior vigore,
soffiandoselo reciprocamente nel naso mediante quello strano istrumento
formato da due ossa alari d’uccello, incrociate a quel modo.
</p>

<p>
Dopo d’aver sternutato abbondantemente, fino ad avere le lagrime
agli occhi, i due selvaggi, felicissimi del successo di quella
operazione, tornarono a sdraiarsi fra le erbe, tenendo gli sguardi
sempre fissi sulle acque che in quel luogo parevano assai profonde.
</p>

<p>
Che cosa aspettavano? La risposta fu più pronta di quello che
i due naufraghi credevano.
</p>

<p>
Non erano trascorsi quindici minuti, quando videro i selvaggi
balzare rapidamente in piedi, uno tenendo in mano uno di quei
pugnali di legno, aguzzo d’ambo le estremità e l’altro la corda
di liane.
</p>

<p>
Quello armato del pugnale che sembrava il più robusto e anche
il più attempato, si slanciò su una piccola rupe che s’alzava
presso la spiaggia, scrutò, con estrema attenzione le acque, poi
si cacciò il pugnale fra i denti e con un magnifico salto di testa
s’immerse.
</p>

<p>
— Sono pescatori, — disse Alvaro al mozzo. — Sarei però
curioso di sapere quale specie di pesce andrà a pugnalare.
</p>

<p>
— Dubito che possa riuscirvi, — rispose il ragazzo. — Sono
troppo lesti gli abitanti delle acque.
</p>

<p>
— Ah! Diavolo!
</p>

<p>
— Che cosa avete, signore?
</p>

<p>
— Guarda! Perdinci! Che fegato hanno questi selvaggi.&nbsp;—
</p>

<p>
Una testa enorme si era mostrata improvvisamente alla superficie,
a pochi passi dal luogo ove l’indiano si era immerso, la
testa d’un pesce-martello.
</p>

<p>
— Il pescatore è perduto! — esclamò il mozzo.
</p>

<p>
— Ma no, — rispose Alvaro. — Egli si è immerso per assalire
lo squalo.
</p>

<p>
— Che abbiano tanto coraggio questi selvaggi?
</p>

<p>
— Apri bene gli occhi, Garcia.&nbsp;—
</p>

<p>
Il pescatore era ricomparso a galla tenendo sempre fra i denti
il lungo pugnale di legno e muoveva risolutamente verso lo squalo
che giuocherellava fra la spuma.
</p>

<p>
<span class="pagenum" id="Page_47">[47]</span>
</p>

<p>
L’indiano rimasto a terra, seguiva attentamente quella caccia
emozionante, senza manifestare, a quanto sembrava, alcuna apprensione
pel compagno.
</p>

<p>
Teneva sempre in mano il rotolo di liane come se fosse pronto
a lanciarlo in acqua.
</p>

<p>
Il formidabile pesce-martello, accortosi della presenza dell’uomo,
si era arrestato, come se fosse stato sorpreso dell’audacia di
quel nemico che osava assalirlo, poi con un movimento fulmineo
si era rovesciato sul dorso, aprendo le enormi mascelle.
</p>

<p>
L’indiano con un coraggio incredibile invece di sfuggire il pericolo,
lo affrontò risolutamente. Afferrò il pugnale e con colpo di
tallone fu addosso allo squalo, cacciandogli l’arma fra le mascelle
spalancate, poi s’inabissò<a class="tag" id="tag4" href="#note4">[4]</a>.
</p>

<p>
Il pesce-martello, sicuro di stritolare d’un colpo il braccio del
nemico, aveva rinchiusa violentemente la bocca, ma in quell’atto
le due punte del pugnale gli erano penetrate nel palato producendogli
delle ferite che dovevano avere ben gravi conseguenze pel
vorace abitatore delle acque.
</p>

<p>
Ed infatti Alvaro ed il mozzo lo videro subito balzare come
se avesse il diavolo in corpo, contorcersi rabbiosamente ed avventare
in tutte le direzioni furiosi colpi di coda.
</p>

<p>
Rauchi sospiri uscivano dalla sua gola gorgogliante d’acqua e
di sangue, mentre i suoi brutti occhi, dal lampo giallastro, parevano
che dovessero uscirgli dalle orbite.
</p>

<p>
L’audace pescatore, nuotando fra due acque, era frattanto giunto
felicemente alla riva ed a fianco del compagno guardava, con visibile
soddisfazione, i salti disordinati del mostro già agonizzante,
aspettando che spirasse per impadronirsene.
</p>

<p>
— Garcia, amico mio, — disse il signor di Correa, — se noi avremo
da affrontare di quei selvaggi non so come potremo cavarcela.
Gli uomini che sfidano simili pericoli, devono avere del coraggio
da vendere anche a noi.
</p>

<p>
Hai mai veduto tu i nostri marinai dare la caccia ad uno
squalo armati di pugnale e sopratutto d’un pugnale di legno?
</p>

<p>
— Mai, signore, — rispose il mozzo.
</p>

<p>
— Se Pizzarro ed Almagro, fossero sbarcati qui invece che
nel Perù, non avrebbero così facilmente conquistate tante regioni.
</p>

<p>
<span class="pagenum" id="Page_48">[48]</span>
</p>

<p>
Gli Inchi, in paragone di questi selvaggi, erano dei conigli se
non peggio. Ma che cosa fanno ora i due pescatori?
</p>

<p>
— Non so, guardano le sabbie, signore, — rispose il mozzo.
</p>

<p>
I due indiani infatti osservavano l’arena sottilissima che copriva
la spiaggia facendo di quando in quando dei gesti che dinotavano
un profondo stupore.
</p>

<p>
— Sai che cosa guardano, Garcia? — chiese Alvaro con accento
inquieto.
</p>

<p>
— No, signore.
</p>

<p>
— Le nostre orme, ne sono certo.
</p>

<p>
— Allora verranno qui.
</p>

<p>
— Sì, se le seguiranno. Devono essere tuttavia ben imbarazzati
non avendo mai veduto delle tracce lasciate impresse da uno
stivale.
</p>

<p>
Le crederanno di qualche animale straordinario. Eh! Guardano
dalla nostra parte e preparano gli archi.
</p>

<p>
— Signore, fuggiamo, — disse il mozzo.
</p>

<p>
— Possiamo abbatterli con una scarica.
</p>

<p>
— E le detonazioni? Potrebbero far accorrere altri selvaggi.
È impossibile che quegli uomini siano soli.
</p>

<p>
— Battiamocela, — concluse Alvaro.
</p>

<p>
I cespugli di passiflora entro cui si erano nascosti, permettevano
di sgattaiolare senza farsi scorgere.
</p>

<p>
Si caricarono dei due barilotti, assicurandoseli sulle spalle con
delle sagole e smuovendo con precauzione le fronde si cacciarono
nel folto della foresta.
</p>

<p>
Avevano percorsi una ventina di passi, quando udirono dietro
di loro dei rami a spezzarsi, poi un sibilo leggiero e videro una
freccia lunghissima piantarsi nel tronco d’un albero, all’altezza
d’un uomo.
</p>

<p>
Alvaro si era subito voltato col fucile pronto e già imbracciato,
deciso a vendere ben cara la vita ed a far fuoco, checchè
dovesse succedere.
</p>

<p>
I due indiani erano comparsi improvvisamente fra le passiflore
che i due naufraghi avevano appena lasciate, coi loro immensi
archi tesi e le freccie incoccate.
</p>

<p>
Scorgendo quei due bianchi, che certo mai ne avevano veduti
di simili fino allora, un grido di stupore era sfuggito dalle loro
labbra.
</p>

<p>
Certo si domandavano se quei due esseri appartenevano alla
razza umana o se erano bestie d’una specie sconosciuta.
</p>

<p>
<span class="pagenum" id="Page_49">[49]</span>
</p>

<div class="figcenter"><a id="fill-049"></a>
  <img src="images/ill-049.jpg" alt="">
<p class="caption">— <i>Caramba!</i> — esclamò Alvaro, puntando rapidamente.... (<span class="smcap">Cap. VII</span>).</p>
</div>

<p>
<span class="pagenum" id="Page_51">[51]</span>
</p>

<p>
Nondimeno non osavano scoccare le loro frecce. Volgevano la
punta ora in alto ed ora in basso come se fossero indecisi sul
punto da colpire.
</p>

<p>
Ad un tratto, presi forse da un superstizioso terrore o spaventati
dal luccichío delle canne dei moschetti, volsero improvvisamente
le spalle fuggendo con tale velocità che un cavallo non
avrebbe potuto facilmente raggiungerli.
</p>

<p>
— Stavo per far fuoco, — disse Alvaro. — È meglio che se
ne siano andati.
</p>

<p>
— Fuggiamo signore, — disse il mozzo. — Possono tornare
in maggior numero.
</p>

<p>
— Mi arrendo alle tue ragioni, Garcia. Alziamo i tacchi e cerchiamo
un nascondiglio in questa foresta.&nbsp;—
</p>

<p>
Volsero le spalle alla spiaggia e si misero a correre, cacciandosi
sempre più nella boscaglia la quale diventava di momento
in momento più fitta.
</p>

<div class="chapter">
<h2 id="cap5">CAPITOLO V.
<span class="smaller">Nelle foreste brasiliane.</span></h2>
</div>

<p>
La loro corsa non durò più di un quarto d’ora, poichè ben
presto si videro costretti a rallentarla in causa delle innumerevoli
difficoltà che presentava quella foresta, diventata da un momento
all’altro un vero caos di cespugli, di tronchi, di liane e di radici
smisurate.
</p>

<p>
Era la vera foresta vergine, che in quell’epoca copriva la
maggior parte del Brasile, stendendosi quasi senza interruzione fra
le rive dell’Atlantico e la gigantesca catena delle Cordigliere.
</p>

<p>
Graziose <i>bactris</i>, superbe massimiliane regie, gigantesche palme
maurizie dalle larghe foglie disposte a ventaglio, le foltissime
<i>curgia</i> che s’incurvano verso terra e che sono quasi prive di fusto
e spinosi <i>javary</i> s’intrecciavano in tutti i sensi colle <i>passiflore
maraniga</i>, colle liane <i>sipò</i> color giallastro che formano delle sottilissime
reti entro le quali gli stessi indiani si trovano imbarazzati
a uscirne e alle <i>carica papaia</i>, specie di piante da zucche
che producono certi cucurbitacei grossissimi quantunque di sapore
poco delicato.
</p>

<p>
Alvaro ed il mozzo, imbarazzatissimi, si erano arrestati, cercando
il modo di forzare quella vera parete di verzura, che pareva
non offrisse passaggi.
</p>

<p>
<span class="pagenum" id="Page_52">[52]</span>
</p>

<p>
— Sarà un po’ difficile a cacciarsi lì dentro, — disse Alvaro. — Non
ho mai veduto una simile boscaglia.
</p>

<p>
— Eppure siamo ancora troppo vicini alla costa per fermarci
qui, — disse il mozzo. — Facciamo come le scimmie, signore, se
non vi spiace.
</p>

<p>
Così almeno non lascieremo tracce visibili se gl’indiani vorranno
inseguirci.
</p>

<p>
— Il tuo consiglio è buono, ragazzo. Imitiamo dunque i quadrumani.&nbsp;—
</p>

<p>
Vedendo che a terra non potevano sperare d’avanzarsi, s’aggrapparono
ai festoni delle liane e cominciarono bravamente la
loro marcia aerea quantunque non poco imbarazzati dalle munizioni
e dalle armi.
</p>

<p>
Passando fra un ramo e l’altro e scivolando fra le innumerevoli
maglie delle liane, avevano guadagnato un centinaio di metri,
quando un improvviso baccano li arrestò.
</p>

<p>
Delle urla orribili e acutissime si erano improvvisamente alzate
in mezzo alla foresta, rompendo bruscamente il silenzio che
vi regnava poco prima.
</p>

<p>
Pareva che si scannassero delle persone o che si sottoponessero
a delle torture atroci, giacchè quegli esseri mandavano tali lamenti
da far rabbrividire.
</p>

<p>
— Signore! — esclamò il mozzo che si era fermato a cavalcioni
d’un ramo. — Si massacra qualcuno!
</p>

<p>
— Qualcuno! Mi pare che si sgozzino o che si martirizzino
parecchie persone.
</p>

<p>
— Che vi sia qualche tribù di indiani in questa foresta?
</p>

<p>
— È quello che sospetto, Garcia.
</p>

<p>
— Occupati forse a torturare dei prigionieri prima di metterli
sulla graticola?
</p>

<p>
— Ma.... ora cantano quei prigionieri! — esclamò Alvaro che
ascoltava attentamente.
</p>

<p>
Le urla lamentevoli erano improvvisamente cessate e si udiva
invece un salmodiare strano come se in quella foresta si fossero
radunati un paio di dozzine di frati.
</p>

<p>
Alvaro guardò il mozzo.
</p>

<p>
— Cantano o m’inganno io?
</p>

<p>
— Si direbbe, signore, che gl’indiani stanno pregando.
</p>

<p>
— E questo rumore, che cos’è?&nbsp;—
</p>

<p>
Anche quei borbottamenti erano cessati e si udivano dei colpi
sonori come se una turba di spaccalegna fosse occupata a spezzare
<span class="pagenum" id="Page_53">[53]</span>
dei tronchi d’albero, interrotti da certi gorgoglii che parevano
prodotti da torrenti.
</p>

<p>
— È impossibile che siano indiani gli autori di questi scherzi, — disse
Alvaro. — To’! Ora riprendono le urla lamentevoli ed i
canti. Voglio scoprire questi concertisti.
</p>

<p>
— Chi credete che siano?
</p>

<p>
— Non saprei, non degli uomini di certo. Andiamo a vedere.&nbsp;—
</p>

<p>
Convinti di non aver da fare con dei selvaggi, ripresero la
loro marcia aerea, mentre la foresta rintronava con un crescendo
formidabile di urla, di borbottamenti, di gorgoglii e di colpi sonori.
</p>

<p>
Gli autori di quello strano concerto non dovevano essere
lontani.
</p>

<p>
Nondimeno i due naufraghi procedevano lentamente, con infinite
precauzioni, non sapendo ancora se gli esecutori di quello
spaventevole fracasso fossero indiani od animali.
</p>

<p>
Dopo aver percorso un duecento metri, si arrestarono.
</p>

<p>
Sulla cima di un albero enorme, che cresceva in mezzo ad una
piccola radura, si trovavano radunati i concertisti. Quella pianta
era un superbo <i>summameira</i>, uno dei più colossali che s’incontrano
nelle foreste brasiliane, dalla corteccia bianchissima ed i rami assai
nodosi, disposti simmetricamente ed il tronco sorretto alla base
da grosse radici, specie di sproni naturali che si elevano fino ad
otto ed anche a dieci piedi dal suolo formando una serie di scompartimenti
entro i quali possono trovare comodamente rifugio due
e anche più persone.
</p>

<p>
Uno scoppio di risa sfuggito ad Alvaro, aveva fatto cessare
improvvisamente quello strano concerto.
</p>

<p>
Gli esecutori, spaventati, avevano abbandonato il tronco del
gigantesco vegetale, rifugiandosi sui rami.
</p>

<p>
— Delle scimmie! — aveva esclamato il giovane. — Che gola
hanno dunque quei quadrumani per imitare così bene i frati o
gli ebrei quando cantano nelle loro sinagoghe?&nbsp;—
</p>

<p>
I concertisti erano veramente delle scimmie, delle <i>barbado</i>
chiamate anche <i>guariba buio</i>, col pelame bruno e le mani, la
testa e la coda nerissime.
</p>

<p>
Scorgendo i due naufraghi, si erano affrettate a disperdersi fra
i rami della pianta, manifestando la loro collera con dei rauchi
borbottamenti, poi tutto d’un tratto si misero, dietro ad un vecchio
maschio, il direttore del coro con un’agilità sorprendente su
una pianta vicina, scomparendo rapidamente fra i festoni delle
liane e le fronde.
</p>

<p>
<span class="pagenum" id="Page_54">[54]</span>
</p>

<p>
— Possono vantarsi di averci fatto passare un brutto quarto
d’ora, — disse Garcia, ridendo. — Bel modo di spaventare la
gente che passeggia nelle foreste.
</p>

<p>
Io avrei giurato che si martirizzavano dei prigionieri.
</p>

<p>
— Ed anch’io, Garcia, — rispose Alvaro. — Se saremo costretti
a fermarci molto tempo in queste foreste ne vedremo delle belle.
To’! Guarda come ha degli incavi quell’albero.
</p>

<p>
Prenderemo possesso di una di quelle celle per passare la notte,
giacchè il sole sta per tramontare.
</p>

<p>
— E la cena, signore? Quelle pere erano squisite però mi
sento lo stomaco vuoto.
</p>

<p>
— Cerchiamo delle frutta.
</p>

<p>
— Preferirei una bistecca, signore.
</p>

<p>
— Oh! Il ghiottone! Sei un po’ esigente, ragazzo.
</p>

<p>
— Ma sono certo che non la sdegnereste, signor Correa.
</p>

<p>
— Non oserei affermare il contrario; disgraziatamente le nostre
costolette devono essere ancora ben lontane e saremo costretti ad
accontentarci di qualche frutto.
</p>

<p>
— Ecco là una pianta che ci fornirà la cena.&nbsp;—
</p>

<p>
Si lasciò scendere, servendosi d’una liana. Aveva già toccato
il suolo quando Garcia lo vide balzare rapidamente indietro, facendo
un gesto di ribrezzo.
</p>

<p>
— Signor Alvaro! — gridò il mozzo. — Ah! l’orribile bestia!
</p>

<p>
— Qualche serpente!
</p>

<p>
— Lo si direbbe un rospo.... ma che rospo!&nbsp;—
</p>

<p>
Una schifosa bestia che saltellava fra le foglie secche era
sfuggita sotto i piedi del naufrago. Era uno di quei sapos de minas
che sono così abbondanti nelle foreste umide del Brasile, un rospo
grosso quanto un cappello, colla pelle a chiazze gialle e nere e
colle appendici cornute.
</p>

<p>
— Che bestiaccia! — esclamò Garcia, saltando da una parte. — Non
ne ho mai vista una più ributtante, signore.
</p>

<p>
— Ti credo, — rispose Alvaro, allungandole un calcio per
farla fuggire più presto.
</p>

<p>
— E quelle bestie che saltano come se avessero le molle sotto
le gambe? Non le vedete signore? Ah! Per bacco! Non si sono
mai vedute delle rane di questa specie.
</p>

<p>
— Delle rane!
</p>

<p>
— Ma, signor Alvaro!... Hip! Hep! Che salti! Come sono
comiche!&nbsp;—
</p>

<p>
<span class="pagenum" id="Page_55">[55]</span>
</p>

<p>
Una banda di rane tutte nere, che avevano le gambe posteriori
lunghissime, aveva invasa la radura spiccando dei salti altissimi.
</p>

<p>
Erano delle <i>parraneca</i>, che si divertivano a gareggiare fra di
loro, innalzandosi fino ai rami della <i>summameira</i>.
</p>

<p>
Sono così agili e svelte che riescono sovente ad introdursi
perfino nelle case, entrando per le finestre.
</p>

<p>
La truppa, sempre saltando disordinatamente, attraversò la
radura e scomparve nel folto della boscaglia.
</p>

<p>
— Ci deve essere qualche palude o qualche laguna qui presso, — disse
Alvaro. — Domani andremo a cercarla e tenteremo di
procurarci del pesce. Ho portato con me degli ami e non sono
un cattivo pescatore.&nbsp;—
</p>

<p>
Si diressero verso la pianta che avevano già adocchiata, i cui
rami si piegavano sotto il peso di certe frutta che somigliavano
a pigne, color verde.
</p>

<p>
Non avevano scelto male. Avevano messo le mani su un
<i>pinha</i>, pianta preziosissima e tenuta in molta considerazione anche
dagl’indiani essendo le sue frutta squisitissime, anzi le migliori
che si raccolgano nei climi equatoriali.
</p>

<p>
Le pigne che produce in grande quantità, contengono infatti
nelle loro squame interne una specie di crema biancastra, delicatissima
e che non ha nulla da invidiare a quella dei <i>durion</i> della
Malesia.
</p>

<p>
I due naufraghi in mancanza d’un cibo più solido ne fecero
una scorpacciata, poi si rannicchiarono in una cella del <i>summameira</i>
che poteva contenerli comodamente, ed anche ripararli
benissimo dall’umidità della notte.
</p>

<p>
Il sole era tramontato e le tenebre calavano rapidamente,
oscurando la foresta già poco chiara anche in pieno giorno, in
causa della impenetrabile vôlta di verzura che la copriva.
</p>

<p>
Mille strani rumori, che facevano sobbalzare il mozzo e trepidare
anche Alvaro, cominciavano a udirsi sotto il cupo fogliame
ed in mezzo ai foltissimi cespugli che formavano come una seconda
foresta sotto le piante d’alto fusto.
</p>

<p>
Ora erano dei fischi acutissimi, interminabili, che parevano
lanciati da fischietti e che rompevano improvvisamente il maestoso
silenzio che regnava nella immensa foresta, come se centinaia di
mastri di marina comandassero delle manovre; ora invece erano
dei muggiti formidabili come se delle mandrie di buoi pascolassero
sotto gli alberi; talvolta invece erano lunghi gemiti che diventavano
strazianti oppure tocchi di campana o tintinnare di ferri.
</p>

<p>
<span class="pagenum" id="Page_56">[56]</span>
</p>

<p>
Ad un tratto a tutti quei clamori misteriosi succedeva un breve
silenzio, poi i fischi ricominciavano, i sibili si ripetevano ed in
lontananza si udivano nuovi muggiti ed un assordante gracidare
di rane e di rospi.
</p>

<p>
Alvaro ed il mozzo, assai inquieti, non sapendo a chi attribuire
tutto quel frastuono, se ad animali pericolosi od a semplici esseri
affatto inoffensivi, non osavano chiudere gli occhi, quantunque si
sentissero stanchissimi.
</p>

<p>
Avevano udito a parlare vagamente di belve ferocissime che
vivevano nelle foreste americane, di giaguari e di coguari, e
temendo di venire da un istante all’altro assaliti da quei carnivori,
si tenevano stretti l’un l’altro, tenendo gli archibugi puntati per
essere più pronti a far fuoco.
</p>

<p>
Di quando in quando infiniti punti luminosi, che proiettavano
dei lampi d’uno straordinario splendore, piombavano sulla radura
volteggiando capricciosamente ora fra le alte erbe ed ora in mezzo
alle fronde degli alberi.
</p>

<p>
Erano battaglioni di <i>cucujos</i> o meglio di <i>moscas de luz</i>, splendidi
insetti somiglianti alle nostre lucciole, assai più grandi e che
tramandano una luce vivissima dagli ultimi anelli addominali.
</p>

<p>
Lo sprazzo luminoso è così intenso, che con uno di quegli
insetti si può leggere comodamente e anche illuminare una piccola
stanza, anzi gl’indiani se ne servono ancora oggidì, per pescare,
legandone alcuni ad un bastone che fissano, alla sera, sulle prore
delle loro piroghe.
</p>

<p>
Erano già trascorse due ore da che i naufraghi si trovavano accovacciati
entro il cavo dell’albero, quando udirono a breve distanza
un rumore strano che pareva prodotto dal sollevarsi e dal rompersi
di un’ondata, seguito subito da sibili acutissimi.
</p>

<p>
Il mozzo che già da qualche po’ si sentiva tremare le gambe,
guardò il signor di Correa, chiedendogli:
</p>

<p>
— È qualche grosso animale questo, signore?...
</p>

<p>
— Non te lo saprei dire giacchè io non riesco a scorgere nulla
al di là della punta del mio naso, — rispose Alvaro. — Quello
che potrei dirti è che comincio ad averne fino sopra i capelli delle
foreste brasiliane e che vorrei conoscere un po’ da vicino questi
animali che fischiano, che battono l’incudine, che suonano le
campane e che rompono il sonno a tutti.
</p>

<p>
Io mi domando come gli abitanti di queste regioni possono
dormire con tutto questo fracasso.
</p>

<p>
— Udite signore questo sibilo?
</p>

<p>
<span class="pagenum" id="Page_57">[57]</span>
</p>

<p>
— Sì, Garcia. Che ci sia qualche gigantesco serpente qui presso?
</p>

<p>
— Io ho paura di quegli orribili rettili. Preferirei affrontare
una bestia feroce, signor Alvaro.
</p>

<p>
— Dovremo abituarci alla loro vista, mio povero ragazzo. Il
pilota mi ha narrato che nelle selve americane se ne trovano in
gran numero e di quelli mostruosi.
</p>

<p>
— Quando finirà questa notte? Mi pare interminabile.
</p>

<p>
— Chiudi gli occhi e cerca di dormire, — disse Alvaro. — Veglierò
io.&nbsp;—
</p>

<p>
Dormire? Non vi era da pensarvi! Il mozzo aveva appena abbassate
le palpebre che un’orchestra infernale fece rintronare
l’immensa foresta da una estremità all’altra.
</p>

<p>
Migliaia e migliaia di rane, come se avessero atteso un segnale,
si erano messe a gracidare formando una cacofonia spaventevole
che avrebbe svegliato anche un morto.
</p>

<p>
I batraci, come abbiamo detto, infestano a milioni e milioni le
foreste umide e alla notte gareggiano con zelo invidiabile. Ve ne
sono varie specie e non tutte si accontentano di gracidare. Vi sono
batraci che muggiscono come buoi, rospi che abbaiano come cani,
ranocchi che sembra si gargarizzino, altri che martellano come
se avessero a loro disposizione migliaia di caldaie da accomodare
e altri ancora che vivono sugli alberi, che fischiano come locomotive
o che stridono come ruote malamente ingrassate.
</p>

<p>
Immaginarsi che baccano! I timpani meglio conformati non
possono resistere.
</p>

<p>
— Signore! — esclamò il mozzo spaventato. — Che cosa succede?
La fine del mondo?
</p>

<p>
— Non spaventarti, sono rospi, — rispose Alvaro.
</p>

<p>
— Si direbbe che vi sono fra loro cani, bufali, calderai e ubbriachi
che cantano.
</p>

<p>
— Ci abitueremo anche noi a questi concerti, se vorremo
dormire.
</p>

<p>
— Spero che non rimarremo a lungo in questo paese e che
cercheremo un mezzo qualunque per andarcene.
</p>

<p>
— Era quello che mi chiedevo poco fa, — rispose Alvaro.
</p>

<p>
— Dove andremo noi e quando potremo andarcene? Suppongo
che non avrete il desiderio di finire la vostra vita fra queste
foreste.
</p>

<p>
— Anzi, nemmeno di terminare la mia esistenza su una graticola
con un contorno di banani e di pere cotte.
</p>

<p>
— Non vi sono stabilimenti di Europei su queste coste?
</p>

<p>
<span class="pagenum" id="Page_58">[58]</span>
</p>

<p>
— Nemmeno uno, Garcia. Finora nessuno ha pensato a occupare
il Brasile, quantunque appartenga a noi dopo che il nostro
compatriota Cabral ne ha preso, pel primo, il possesso.
</p>

<p>
— Ho udito però raccontare che gli spagnuoli si sono impadroniti
di territorii immensi.
</p>

<p>
— È vero, Garcia, però sono molto lontani da noi i posti spagnuoli
e dovremmo attraversare quasi tutta l’America meridionale
prima di giungere al Perù.
</p>

<p>
— Un viaggio immenso?
</p>

<p>
— Di migliaia e migliaia di miglia attraverso foreste vergini
abitate da tribù di antropofagi e da belve d’ogni specie.
</p>

<p>
Non mi sentirei l’animo abbastanza forte per tentare un simile
viaggio.
</p>

<p>
Ho udito a parlare invece di alcuni stabilimenti francesi che
devono trovarsi al sud del Brasile, presso la foce d’un fiume immenso
che si chiama la Plata.
</p>

<p>
Si potrebbe tentare di raggiungerli.
</p>

<p>
— Saranno pure lontani.
</p>

<p>
— So che quel fiume si trova al sud, non saprei dirti a quale
distanza da noi, — disse Alvaro.
</p>

<p>
— Ah! Signore! Credo che noi non usciremo più mai da queste
selve e che non vedremo più mai nè il nostro Tago nè il viso
d’un uomo bianco, — disse il mozzo sospirando.
</p>

<p>
— Non dispero. So che delle navi armate da negozianti dell’Havre,
sono più volte giunte sulle spiaggie del Brasile a caricare
un certo legno chiamato verzino da cui si trae una tintura bellissima,
rossa come la lacca.
</p>

<p>
Chi sa che non possiamo vederne qualcuna a giungere nella
baia.
</p>

<p>
— Allora, signore, non allontaniamoci da queste coste.
</p>

<p>
— Anzi non le perderemo di vista e faremo delle frequenti
escursioni al sud ed al nord di quel magnifico porto.
</p>

<p>
Ecco che i batraci cominciano a mostrarsi stanchi. Approfittiamo
per gustare un po’ di riposo.
</p>

<p>
— E se qualche fiera approfittasse del nostro sonno per assalirci?
</p>

<p>
— Finora io non ho veduto altro che rane ed uccelli. E poi
forse i pochi naviganti che sono approdati su queste coste, hanno
esagerata la ferocia delle belve americane.
</p>

<p>
Teniamo il fucile fra le ginocchia e gli spadoni a fianco e
dormiamo.&nbsp;—
</p>

<p>
<span class="pagenum" id="Page_59">[59]</span>
</p>

<p>
Si rannicchiarono nel cavo della <i>summameira</i>, l’uno presso
l’altro e non tardarono ad addormentarsi, malgrado le loro apprensioni.
</p>

<p>
I batraci dopo essersi sfiatati per un paio d’ore, a poco a poco
zittivano. Si udiva ancora che qualche salva di fischi o di muggiti,
poi la foresta tornava silenziosa.
</p>

<p>
Al mattino i due naufraghi, che avevano dormito tranquillamente
tre o quattro ore, furono svegliati da un altro concerto,
meno assordante però, che si eseguiva fra i rami del gigantesco
albero.
</p>

<p>
Era una banda di <i>mahitaco</i>, piccoli pappagalli dalla testa turchina
e le penne verdi, incorreggibili chiacchieroni che gridano
a piena gola per delle intiere ore, senza mai un istante di tregua.
</p>

<p>
— In piedi, Garcia, — disse Alvaro stiracchiandosi le membra. — Il
sole è già alto e la colazione forse ancora lontana mentre
l’appetito è in aumento.
</p>

<p>
Non dimentichiamo che il cuoco della caravella si trova nel
ventricolo dei selvaggi.
</p>

<p>
— Dove andremo a cercarla, signore? — chiese il mozzo.
</p>

<p>
— Ci deve essere qualche stagno o qualche palude in questi
dintorni, — rispose Alvaro. — Andiamo a esplorare verso il luogo
ove le rane ed i rospi cantavano.
</p>

<p>
In mancanza di selvaggina ci accontenteremo di un buon arrosto
di pesci.&nbsp;—
</p>

<p>
Raccolsero e divorarono alcune <i>pinha</i>, cambiarono la carica
agli archibugi per tema che l’umidità della notte avesse guastata
la polvere e appesisi i due barilotti si cacciarono in mezzo agli
alberi.
</p>

<p>
In quel luogo la foresta non era più folta come nel tratto che
avevano percorso il giorno precedente, essendo formata d’alberi
d’alto fusto e di grossezza enorme che non potevano crescere gli
uni accanto agli altri.
</p>

<p>
Erano palme gigantesche, alte più di sessanta metri, appartenenti
a quella specie detta della cera perchè dal tronco e anche dalle
foglie si estrae una materia grassa che serve benissimo alla fabbricazione
delle candele.
</p>

<p>
Se ne trovano in gran numero nelle foreste brasiliane e anche
sulle sierre dell’interno, potendo crescere fino ad un’altitudine di
tremila metri, quindi anche sulla grande catena delle Cordigliere.
</p>

<p>
A quell’epoca gl’indiani non utilizzavano che le sue frutta,
o meglio il germoglio, che è un cibo abbondante e sano, con un
<span class="pagenum" id="Page_60">[60]</span>
gusto delizioso che rammenta quello del carciofo e anche dello
sparago e che essi trituravano e torrefacevano mescolandolo col
latte estratto dal <i>pao de vaca</i>.
</p>

<p>
Oggi invece forma la ricchezza delle tribù che posseggono i
terreni su cui quelle piante preziose crescono, estraendosi molte
cose di somma utilità da quei superbi vegetali. Si può anzi dire
che tronco, foglie, radici, tutto serve ed è utile.
</p>

<p>
Nella sola provincia di Ceara, i fazenderi che hanno piantagioni
di palme andicole, ricavano ogni anno non meno di novantamila
<i>arrobas</i> di cera, ossia un milione e trecento ventidue chilogrammi,
raccogliendola parte sulle foglie e parte nel tronco.
</p>

<p>
E non è il solo prodotto, come abbiamo detto. Si impiegano
le foglie, che si prestano per un infinito genere di lavori, per
fabbricare panieri, ceste, stuoie solidissime, cappelli, cordami e
perfino delle stoffe grossolane e bruciandole ottengono anche un
sale che è adoperato nella fabbricazione dei saponi.
</p>

<p>
E perfino dalle radici si ottiene un medicinale impiegato
con buon successo nella guarigione delle malattie cutanee.
</p>

<p>
Alvaro ed il mozzo che non sospettavano nemmeno lontanamente
la preziosità di quelle piante, solo occupati a cercarsi la colazione
che sembrava molto lontana ancora, procedendo rapidamente
giunsero ben presto su un terreno assai umido che cedeva facilmente
sotto i loro piedi.
</p>

<p>
Canne smisurate cominciavano a prendere il posto delle palme,
a ciuffi enormi, mescolate ad ammassi di <i>cipò chumbo</i>, specie di
convolvulacee di color giallo e di <i>cumarù</i> dai fiori porporini e
nelle cui bacche si trova chiusa la così detta <i>fava tonka</i>, usata
dagl’indiani per profumare il tabacco.
</p>

<p>
Un numero infinito di uccelli garriva fra quei vegetali; ed
in mezzo ai ceppi delle convolvulacee svolazzavano miriadi di
quei vaghi uccellini chiamati <i>beja flores</i>, i famosi uccelli mosca
o colibrì, colle penne superbe che riflettevano tutti i colori dell’arco
baleno: verdi, turchine, porporine e gialle a riflessi d’oro.
</p>

<p>
— Ci sarebbe da fare una frittata deliziosa, — disse il mozzo
che osservava con vivo interesse quei minuscoli volatili che scomparivano
interamente entro calici purpurei delle <i>cumarù</i>. — Come
sono belli, signor Alvaro! Sembrano incrostati di perle preziose.
</p>

<p>
— Ammirabili davvero ma non valgono un buon pappagallo, — rispose
il signor di Correa.
</p>

<p>
— Non ne mancano qui. Guardate su quell’albero quanti ve
ne sono.
</p>

<p>
<span class="pagenum" id="Page_61">[61]</span>
</p>

<p>
— E vedo anche delle bestiaccie che fanno ribrezzo, fuggire
attraverso i rami. Ah! Perdinci, come sono brutte! Che cosa saranno
mai?&nbsp;—
</p>

<p>
Quelle che chiamava bestiaccie, erano dei lagarti, orribili lucertoloni
lunghi un buon metro, di color verde cupo, ma la cui
pelle cambia sovente di tinta quando sono specialmente irritati, al
pari dei camaleonti africani e che si tengono per lo più sugli alberi.
</p>

<p>
Sono velenosi, non però come le serpi e nondimeno la loro carne
è mangiabile, anzi è ricercatissima essendo bianca e gustosa come
quella dei polli e le coscie dei ranocchi.
</p>

<p>
Però anche se Alvaro l’avesse saputo, non avrebbe certamente
avuto il coraggio di regalarsi per colazione una di quelle bestiacce,
anzi temendo che fossero pericolose s’affrettò ad allontanarsi, facendo
un gesto di disgusto.
</p>

<p>
La palude o lo stagno dovevano essere vicinissimi. Il terreno
era saturo d’acqua e le canne aumentavano di passo in passo,
mentre gli alberi diventano sempre più radi.
</p>

<p>
— Ecco laggiù l’acqua, — disse il mozzo che precedeva Alvaro. — Si
direbbe che noi stiamo per giungere sulle rive d’un
lago.&nbsp;—
</p>

<p>
Affrettarono il passo e si arrestarono dinanzi ad una vasta
palude ingombra di piante palustri e di foglie immense che parevano
piccole zattere, sulle quali passeggiavano gravemente numerosi
trampolieri.
</p>

<p>
Più che una palude, doveva essere qualche savana sommersa,
dal fondo forse pericolosissimo, senza consistenza veruna.
</p>

<p>
Aveva un circuito di parecchie miglia ed a malapena si potevano
scorgere le piante che crescevano sulla riva opposta.
</p>

<p>
Qua e là si vedevano dei minuscoli isolotti coperti da palme
e abitati da un numero infinito di uccelli, di <i>tui</i> di <i>japì</i> e di
<i>choradeira</i> che lanciavano le loro grida lamentevoli piene d’infinita
tristezza.
</p>

<p>
— Che acque nere, — disse il mozzo. — Si direbbe che vi
hanno versato dentro delle centinaia di botti d’inchiostro.
</p>

<p>
Che vi possano vivere qui i pesci?&nbsp;—
</p>

<p>
Alvaro non rispose. Guardava con inquietudine un minuscolo
isolotto coperto di canne che scivolava a fior d’acqua come se qualcuno
lo spingesse e che stava eseguendo delle strane evoluzioni.
</p>

<p>
— Un isolotto galleggiante che cammina, — disse, additandolo
al mozzo. — Eppure l’acqua è immobile e non soffia un alito
d’aria.
</p>

<p>
<span class="pagenum" id="Page_62">[62]</span>
</p>

<p>
— È vero, signore, — rispose il mozzo, — L’ho osservato
anch’io.
</p>

<p>
— Che cosa possa essere?
</p>

<p>
— Che sia qualche indiano, signore?
</p>

<p>
— Sì, con una coda che potrebbe fracassarti le gambe, — disse
Alvaro. — È un altro brutto bestione.
</p>

<p>
— Una bestia?...
</p>

<p>
— Un caimano od un alligatore,
</p>

<p>
— Con tutte quelle piante sul dorso?
</p>

<p>
— So che quei rettili di quando in quando si seppelliscono
nel fango e che vi rimangono parecchio tempo in una specie di
torpore profondissimo sicchè la piante che coprono il fondo delle
paludi crescono anche fra le scaglie di quegli anfibi.
</p>

<p>
— Sono pericolosi?
</p>

<p>
— Talvolta, ma non dobbiamo spaventarci, Garcia. Eppoi non
vedi che gira al largo senza fare attenzione a noi?
</p>

<p>
Ah! I begli uccelli! Se provassi a fare un buon colpo?
</p>

<p>
— E la detonazione?
</p>

<p>
— Non abbiamo veduto finora altri indiani, quindi possiamo
provare.&nbsp;—
</p>

<p>
Una nuvola di tucani con becco quanto come l’intero corpo,
passava a cinquanta passi dai naufraghi.
</p>

<p>
Alvaro che aveva già al mattino caricato il fucile a pallottoni,
mirò in mezzo al gruppo e fece fuoco.
</p>

<p>
Cinque o sei volatili caddero morti o feriti sopra un isolotto
che si trovava a pochi passi dalla riva.
</p>

<p>
Il mozzo si era slanciato risolutamente in acqua, avendo osservato
che il fondo si trovava solamente a qualche metro.
</p>

<p>
Ci teneva troppo all’arrosto per lasciarselo sfuggire.
</p>

<p>
Si era appena immerso e aveva percorsi una diecina di metri,
quando un grido gli sfuggì, un grido che fece gelare il sangue
ad Alvaro.
</p>

<p>
— Signore, aiuto!&nbsp;—
</p>

<div class="chapter">
<h2 id="cap6">CAPITOLO VI.
<span class="smaller">Il giboia delle paludi.</span></h2>
</div>

<p>
Le savane dell’America meridionale sono pericolosissime e lo
sanno bene gl’indiani i quali prima di attraversarle si assicurano
prudentemente della natura del fondo per non farsi inghiottire.
</p>

<p>
<span class="pagenum" id="Page_63">[63]</span>
</p>

<p>
Un fango molle, costituito da sabbie mobili, che cedono facilmente
sotto il peso d’un uomo o d’un animale qualsiasi che abbia
la disgrazia di cadere entro quelle paludi, forma il fondo. E
non si creda già che abbia uno spessore di qualche metro, anzi
certe savane si può dire che non abbiano un vero strato solido
che possa arrestare gli esseri che posano incautamente i piedi su
quella fanghiglia.
</p>

<p>
Sono veri baratri spaventosi, che tutto inghiottono e che più
non rendono, nemmeno gli scheletri che rimangono sepolti in
quel fango fino alla loro totale consumazione.
</p>

<p>
Il mozzo, che non aveva mai udito a parlare nè di sabbie nè
di savane, era caduto su uno di quegli strati cedevoli, e si era
sentito sprofondare d’un colpo solo fino alle ginocchia.
</p>

<p>
Alvaro credendo che fosse stato assalito da qualche caimano,
stava per slanciarsi a sua volta nella palude, quando il mozzo lo
trattenne con un secondo grido.
</p>

<p>
— No... no... signore... sprofonderete anche voi!...
</p>

<p>
Alvaro aveva subito compreso il pericolo, sentendo il fondo
sfuggirgli sotto i piedi. Non voleva però lasciare il mozzo il quale
continuava a sprofondare a vista d’occhio.
</p>

<p>
Il disgraziato nel dibattersi disperatamente, anzichè ritardare
l’inghiottimento lo affrettava.
</p>

<p>
— Non muoverti Garcia, — gridò.
</p>

<p>
Teneva annodata attorno ai fianchi una di quelle lunghe e solide
fascie di lana rossa che usano i marinai. La svolse rapidamente,
salì sul punto più alto della riva e gettò un capo verso il
povero ragazzo che si era nel frattempo immerso fino al petto
gridandogli:
</p>

<p>
— Afferra e tieni stretto!&nbsp;—
</p>

<p>
La estremità della fascia lanciata da una mano sicura era caduta
sulle spalle di Garcia, essendo sufficientemente lunga. Serrarsi
quel capo attorno al corpo e annodarlo solidamente, fu un momento
solo pel ragazzo che non aveva perduta la testa.
</p>

<p>
— Lasciati trascinare! — disse Alvaro.
</p>

<p>
Afferrò la fascia e operò una energica trazione, strappando il
giovane marinaio da quell’orribile tomba che stava per rinchiudersi
sopra di lui.
</p>

<p>
Il mozzo non osava dibattersi nè aiutarsi per paura che le sabbie
tornassero ad aprirsi sotto i suoi piedi. Già stava per toccare
la riva quando un turbine d’acqua e di fango si sollevò dal fondo,
coprendolo e acciecandolo, seguito subito da un sibilo acutissimo.
</p>

<p>
<span class="pagenum" id="Page_64">[64]</span>
</p>

<p>
— Signor Alvaro! — gridò, riparandosi gli occhi. — Il terremoto!&nbsp;—
</p>

<p>
Altro che terremoto! Un serpente enorme, un <i>giboia</i> o boa
constrictor, di lunghezza smisurata, grosso quanto il corpo d’un
ragazzo di dieci anni, era improvvisamente sorto fra le canne e
le piante acquatiche, sollevando colla possente coda un uragano
di fango e di acqua.
</p>

<p>
Era uno dei più spaventevoli rettili che vivono nelle savane
brasiliane, quantunque uno dei meno pericolosi non essendo velenoso
come i crotali o come i cobra capelo.
</p>

<p>
Interrotto dal suo sonno dal mozzo che rimuoveva il fondo, si
era raddrizzato di colpo, sibilando rabbiosamente e dardeggiando
sui due naufraghi uno sguardo ardente e affascinante.
</p>

<p>
Il signor di Correa, senza perdersi d’animo, con un’ultima
strappata tirò alla riva Garcia, poi afferrò l’archibugio.
</p>

<p>
Il rettile, che doveva essere non solo irritato, ma anche affamato,
si era diretto verso i due naufraghi percuotendo furiosamente
le acque colla coda, come se fosse deciso ad assalirli.
</p>

<p>
— Fuoco, signor Alvaro! — gridò il mozzo, slanciandosi verso
il suo fucile. — Ci divorerà tutti due.&nbsp;—
</p>

<p>
Alvaro mirò qualche istante, poi lasciò partire il colpo.
</p>

<p>
Il rettile, colpito un po’ sotto la gola da quella scarica di pallottoni,
si contorse impetuosamente soffiando orrendamente e vomitando
ad un tempo bava e sangue e agitò furiosamente la coda
lanciando a destra ed a sinistra spruzzi di fango liquido, poi con
uno sforzo supremo si slanciò sulla riva cadendo a pochi passi dal
portoghese.
</p>

<p>
— Il tuo archibugio, Garcia! — gridò il giovane.
</p>

<p>
Il mozzo che l’aveva già armato, glielo porse prontamente.
</p>

<p>
Il serpente che si era aggomitolato su se stesso, stava per cacciare
la sua coda fra le gambe del portoghese onde rovesciarlo e
quindi avvolgerlo fra le sue potenti spire.
</p>

<p>
Alvaro però si era accorto a tempo del pericolo. Con un salto
si gettò da una parte, poi puntato rapidamente l’archibugio glielo
scaricò a brucia pelo fra le fauci spalancate fracassandogli la
testa.
</p>

<p>
Quella seconda ferita era mortale.
</p>

<p>
Il boa nondimeno per la seconda volta si rizzò, toccando col
cranio mutilato la cima d’una palma che cresceva a breve distanza,
poi ricadde come un pacco di stracci bagnati e rimase immobile.
</p>

<p>
<span class="pagenum" id="Page_65">[65]</span>
</p>

<div class="figcenter"><a id="fill-065"></a>
  <img src="images/ill-065.jpg" alt="">
<p class="caption">I <i>pecari</i> giunsero in un lampo addosso all’albero che presto circondarono. (<span class="smcap">Cap. IX</span>).</p>
</div>

<p>
<span class="pagenum" id="Page_67">[67]</span>
</p>

<p>
— Perdinci! — esclamò Alvaro che era diventato pallidissimo. — Credevo
proprio che questo serpente ci stritolasse come due
biscotti. Non avevo mai creduto che potessero esistere sulla terra
dei rettili d’una mole così enorme!... sì spaventevole!&nbsp;—
</p>

<p>
Quel boa, che è realmente uno dei più enormi che vivono
nelle savane brasiliane, misurava non meno di dodici metri di
lunghezza ed era grosso quanto il corpo d’un uomo di media
statura.
</p>

<p>
Il secondo colpo di fucile lo aveva quasi decapitato, mentre il
primo gli aveva prodotto una ferita orribile dalla quale usciva il
sangue in gran copia.
</p>

<p>
— È enorme! — esclamò il mozzo, che tremava ancora pel
doppio pericolo che lo aveva minacciato.
</p>

<p>
— Questi rettili devono inghiottire un uomo senza soffrire nella
digestione. Che fosse quello che la notte scorsa sibilava e che sollevava
delle ondate?
</p>

<p>
— Non ne dubito, — rispose Alvaro. — Ecco due buoni colpi
di fucile ma che non ci compenseranno della colazione perduta.
</p>

<p>
— Non oserò più andarla a raccogliere, signore, — rispose
il mozzo, che rabbrividiva ancora. — Non so quale fondo abbia
questa palude.
</p>

<p>
— Cercheremo d’altro, Garcia, — rispose Alvaro. — Toh! dimenticavamo
che noi eravamo venuti qui per pescare.
</p>

<p>
— Ah! Signore!
</p>

<p>
— Cos’hai?
</p>

<p>
— Non l’avete ancora veduto?
</p>

<p>
— Chi?
</p>

<p>
— Ma sì, non m’inganno! È un canotto, signore!
</p>

<p>
— Dove lo vedi?
</p>

<p>
— Laggiù, abbandonato sulla riva, in mezzo a quel gruppo di
piante acquatiche.
</p>

<p>
— Che i dintorni di questa palude siano frequentati dagli indiani? — si
chiese Alvaro, lanciando uno sguardo sospettoso verso
le canne e la foresta. — Se vi è una imbarcazione, ciò vuol dire
che qualche volta vengono qui a pescare.
</p>

<p>
Che cosa dici, Garcia?
</p>

<p>
— Che il vostro ragionamento non fa una grinza, signore, — rispose
il mozzo — e che noi dovremmo approfittare di quel canotto
per andare a raccogliere gli uccelli che voi avete uccisi.
</p>

<p>
— E arrostirli, è vero Garcia?
</p>

<p>
<span class="pagenum" id="Page_68">[68]</span>
</p>

<p>
— E su uno di quegli isolotti per non farci sorprendere dagl’indiani.
</p>

<p>
— Al canotto, — disse Alvaro, a cui sorrideva l’idea di attraversare
quella palude per allontanarsi maggiormente dalle sponde
meridionali della baia che ormai sapeva frequentate dai mangiatori
di carne umana.
</p>

<p>
Attraversarono cautamente la distanza che li separava da quell’ammasso
di piante palustri, guardandosi intorno per paura che
vi fossero dei selvaggi nascosti fra le macchie, e giunsero presso
il canotto il quale si trovava arenato all’estremità di un banco
di fango.
</p>

<p>
Era una piccola imbarcazione scavata nel tronco d’un albero
spugnoso, assai vecchia e tarlata, e pressochè inservibile. Infatti
vi era un buon piede d’acqua nel fondo.
</p>

<p>
— Credi che potremo ripararla? — chiese Alvaro al mozzo.
</p>

<p>
— È in cattivo stato, signore; ci occorrebbe del canape e della
resina. Mi pare che il fondo sia come un crivello.
</p>

<p>
— Nella foresta troveremo l’uno e l’altra, — disse Alvaro. — Ho
veduto delle piante che avevano attorno ai tronchi dei filamenti
che potranno bene o male surrogare il canape.
</p>

<p>
— Ci vorrà però del tempo prima di renderla navigabile.
</p>

<p>
— La pazienza non ci fa difetto.
</p>

<p>
— E la nostra famosa colazione, signore? — chiese il mozzo
ridendo.
</p>

<p>
— Ci accontenteremo anche oggi di frutta o farò una nuova
scarica contro qualche stormo di pappagalli.
</p>

<p>
Ritorniamo nella foresta, Garcia.&nbsp;—
</p>

<p>
Stavano per lasciare la riva quando a breve distanza udirono
risuonare per l’aria un lamento che si ripetè parecchie volte di
seguito:
</p>

<p>
— A... ih!... A... ih!...
</p>

<p>
— Chi è che si lagna? — chiese Alvaro, guardandosi intorno.
</p>

<p>
— Non vedo nessuno signore, — rispose il mozzo.
</p>

<p>
— Che sia qualche scimmia che si diverte a spaventarci? Non
mi stupirei. Hanno delle grida così strane i quadrumani che abitano
queste foreste!&nbsp;—
</p>

<p>
Un altro grido più lamentevole, più lugubre si udì e questa
volta non pareva che risuonasse verso il suolo bensì in aria.
</p>

<p>
Alvaro ed il mozzo alzarono gli occhi e scorsero fra i rami
d’un nespolo che cresceva isolato, e già privo delle sue frutta
<span class="pagenum" id="Page_69">[69]</span>
che sono grosse come le mele e assai gustose, una massa informe
di peli lunghi e grigiastri che si teneva aggomitolata all’estremità
d’un ramo, lasciando pendere una coda lunga più di
mezzo metro.
</p>

<p>
— Ecco le costolette! — esclamò Alvaro. — A qualunque specie
appartenga, quell’animale non lo lascierò sfuggire e lo metteremo
sui carboni.
</p>

<p>
Badiamo che non ci sfugga, Garcia.
</p>

<p>
— Mi pare che non ne abbia il desiderio signore.&nbsp;—
</p>

<p>
Si accostarono alla pianta tenendo gli archibugi puntati su
quello strano animale il quale continuava a lamentarsi con degli
<i>a-ih!</i> sempre più lugubri.
</p>

<p>
Vedendo avvicinarsi i cacciatori non faceva alcun tentativo
per evitarli. Si manteneva ostinatamente aggrappato al ramo, muovendo
appena appena e quasi a fatica, la coda.
</p>

<p>
— Che abbia le zampe rotte? — chiese il mozzo. — Una scimmia
non rimarrebbe lì ad aspettare i nemici, anzi.
</p>

<p>
— È poi una scimmia? — disse Alvaro.
</p>

<p>
— Sia una scimmia o no, quell’animale si lascierà ammazzare
colla miglior buona grazia. Sarà forse contento di offrire a
due uomini affamati le sue bistecche.&nbsp;—
</p>

<p>
Erano giunti sotto la pianta che era pochissimo alta, e quello
strano essere non aveva fatto ancora alcuna mossa per rifugiarsi
almeno sui rami superiori.
</p>

<p>
Assai sorpreso Alvaro si era messo a osservarlo curiosamente,
credendo che qualche grave ferita gl’impedisse di fuggire.
</p>

<p>
Sembrava una scimmia, ma aveva anche molto del tasso ed
un po’ anche del gatto.
</p>

<p>
Non era più alto di mezzo metro, colle membra sproporzionate,
la testa rotonda traforata da due occhietti neri e malinconici
ed il corpo avvolto in un pelame fitto, lungo, grigiastro e assai
ruvido. I suoi piedi erano armati di tre sole unghie, larghe e
ricurve al pari d’uncini e così anche le dita delle mani.
</p>

<p>
— Non ha alcuna ferita e non fugge! — esclamò Alvaro. — Proviamo
a farlo cadere.&nbsp;—
</p>

<p>
Afferrò il tronco del nespolo che non era più grosso del braccio
d’un uomo e lo scosse vigorosamente. Fatica inutile! Il quadrumane
non voleva saperne di lasciare quel ramo a cui pareva
incollato e manifestava solamente la sua collera con degli <i>a-ih!</i>
sempre più lamentevoli.
</p>

<p>
<span class="pagenum" id="Page_70">[70]</span>
</p>

<p>
— Non vuole scendere, signore, — disse il mozzo.
</p>

<p>
— Andrò a gettarlo giù io, — rispose Alvaro. — Deve essere
un gran poltrone questo quadrumane.
</p>

<p>
— Badate che ha delle unghie assai lunghe.
</p>

<p>
— Non s’incomoderà ad adoperarle.
</p>

<p>
Salì lestamente sull’albero e si spinse sul ramo tenendo in pugno
la scure. Il quadrumane vedendolo accostarsi si mise a soffiare
come un gatto in collera e ad arruffare i peli senza però
staccare gli artigli.
</p>

<p>
Alvaro che sentiva l’odore delle costolette con un colpo della
sua piccola scure gli spaccò il cranio e lo gettò al suolo, dicendo:
</p>

<p>
— Pigraccio, va!
</p>

<p>
Pigraccio! era il suo vero nome poichè quel quadrumane è il
più grande poltrone che esista sulla terra.
</p>

<p>
Era un bradipo, meglio conosciuto dai brasiliani sotto il nome
di <i>ay</i>, così chiamato dagl’indiani pel suo grido. Sembra che quegli
animali formino l’ultimo anello delle vere scimmie coi tassi
e anche coi gatti, quantunque sia ben lungi dal possedere neanche
in minima parte l’agilità degli uni e degli altri.
</p>

<p>
Vivono per lo più fra i rami delle <i>palme ambuibe</i> delle cui
foglie sono ghiotti e anche fra i mazzi di bambù della cui polpa
si cibano, ma quanta fatica costa a loro salire su quelle piante!
Prima di issarsi lassù, impiegano delle giornate, non muovendo
le loro zampe e le loro braccia che dopo un lungo riposo.
</p>

<p>
Raggiunti i rami d’un albero non li lasciano più finchè non
hanno divorata l’ultima foglia, poi, per risparmiarsi la fatica di
ridiscendere, quei pigroni si lasciano cadere al suolo da qualunque
altezza si trovino.
</p>

<p>
Anche a terra sono d’una lentezza incredibile e malgrado tutti
i loro sforzi, anche se tormentati, non riescono a percorrere più
di quattro o cinque metri all’ora.
</p>

<p>
Alvaro ed il mozzo, quantunque avessero desiderato qualche
cosa di meglio d’un quadrumane, s’affrettarono a scannare l’animale
che era ancora agonizzante malgrado quella spaventevole
ferita, avendo l’esistenza tenacissima, lo infilzarono nella bacchetta
di ferro d’uno degli archibugi che appoggiarono su due
rami infissi nel suolo e accesero il fuoco.
</p>

<p>
— Mentre sorvegli l’arrosto, io andrò a far provvista di frutta
ed a cercare del canape o qualche cosa che possa surrogarlo, — disse
il signor di Correa. — Non avrai paura a rimanere solo!
</p>

<p>
<span class="pagenum" id="Page_71">[71]</span>
</p>

<p>
— Oh no, signore, — rispose il mozzo. — Il mio archibugio
è carico.&nbsp;—
</p>

<p>
Alvaro s’allontanò dirigendosi verso la foresta il cui margine
si trovava a più di cinquecento passi.
</p>

<p>
Dei bellissimi alberi che crescevano a gruppi, e che prima
di allora il portoghese non aveva mai veduti, ingombravano il
suolo che si estendeva fra le rive della palude e la foresta vergine.
Erano di forme eleganti, non più alti di sei o sette metri,
col fogliame d’un bel verde cupo e carichi di frutta gialle, grosse
e lucenti come zucche e che per una strana particolarità invece
di pendere dai rami uscivano dai tronchi delle piante.
</p>

<p>
Erano delle <i>jabuti cabeira</i>, comunissime nelle foreste brasiliane
e assai apprezzate per le loro frutta le quali, attorno ad un
nocciuolo grossissimo, hanno una polpa carnosa, delicata e assai
saporita.
</p>

<p>
Il portoghese avendone assaggiate alcune che erano cadute al
suolo e avendole trovate eccellenti, ne fece una buona raccolta,
poi proseguì la via facendo fuggire immensi stormi di <i>tico-tico</i>,
specie di passere che non sono meno ciarliere delle nostre e di
<i>azulae</i> dalle belle penne azzurre. Attraverso le foglie secche, ancora
imperlate della rugiada notturna, Alvaro vedeva ancora saltellare
quelle brutte <i>parraneca</i>, dalle lunghe gambe, che la sera
prima avevano invaso la radura della <i>summameira</i> e anche, non
senza un profondo ribbrezzo, certe serpi color verde, sottili come
liane e appunto perciò chiamate dai brasiliani <i>cobra cipo</i> ossia
serpi liane, che è facile confonderle fra il caos di vegetali che
ingombrano le foreste vergini.
</p>

<p>
Aveva già raggiunto l’orlo della foresta sempre cercando qualche
pianta che gli potesse dare qualche materia fibrosa da surrogare
il canape necessario alla riparazione del canotto, quando la
sua attenzione fu attirata da un crepitìo incessante come se delle
palle o delle zucche cadessero al suolo spaccandosi.
</p>

<p>
— Che vi siano degl’indiani qui? — si chiese, appiattandosi
dietro un cespuglio.
</p>

<p>
Guardò attentamente verso il luogo ove si udivano quei crepitìi
e vide cadere da un albero colossale che si ergeva venti passi
più innanzi, delle frutta enormi che nello spaccarsi lanciavano intorno
certe specie di mandorle.
</p>

<p>
— Chi può farle cadere? — si domandò. — Vengono lanciate
con troppa forza e non piombano verticalmente.&nbsp;—
</p>

<p>
Alzò gli occhi verso quel colosso e scorse fra le fronde delle
<span class="pagenum" id="Page_72">[72]</span>
bruttissime scimmie che staccavano destramente le frutta e che
le lanciavano a terra a tutta forza onde si spaccassero.
</p>

<p>
Era una truppa di brachieri calvi, i più brutti quadrumani che
forse esistono, colla testa completamente calva, il muso rosso come
quello degli ubbriaconi impenitenti e raggrinzato, che dava loro
un aspetto decrepito ed il pelame lunghissimo giallo rossastro.
</p>

<p>
Gettata al suolo una grande quantità di frutta, le scimmie scesero
lestamente e sedutesi attorno all’albero si misero a divorare
avidamente le mandorle che erano balzate fuori da quelle noci
enormi.
</p>

<p>
Un movimento del portoghese le avvertì della presenza d’un
nemico. Raccolsero frettolosamente le frutta e fuggirono come
frecce, cacciandosi in mezzo ai festoni foltissimi delle liane, entro
i quali non tardarono a scomparire.
</p>

<p>
Alvaro si era avanzato verso l’albero, raccogliendo alcune di
quelle noci enormi le quali, dalle fessure mostravano certi filamenti
che se non valevano un buon canape, potevano in qualche
modo essere utili.
</p>

<p>
— Ho trovato quello che cercavo, — disse. — Singolare caso!...
delle scimmie che indicano a degli uomini ignoranti come me,
dove posso trovare quello che mi occorre.&nbsp;—
</p>

<p>
Spaccò una di quelle noci e fra il guscio e le mandorle vide
che vi era uno strato di filamenta. Se avesse meglio conosciuto
l’albero ne avrebbe potuto trovare ben di più sotto la scorza, ma
il portoghese ignorava completamente le ricchezze delle piante
brasiliane.
</p>

<p>
Soddisfatto di aver del canape fece ritorno alla palude, giungendovi
nel momento in cui il mozzo stava levando dal fuoco il
bradipo.
</p>

<p>
— Cotto appuntino? — chiese Alvaro che fiutava il profumo
squisito che esalava quella carne.
</p>

<p>
— Il cuoco della caravella non avrebbe potuto far di meglio,
modestia a parte, — disse Garcia, ridendo. — Ho sorvegliato l’arrosto
come un cuciniere perfetto.
</p>

<p>
— Bravo, ragazzo.
</p>

<p>
— Gli è che...
</p>

<p>
— Che cosa vuoi dire?
</p>

<p>
— Non vi pare che questa scimmia rassomigli ad un fanciullo
cucinato al forno?
</p>

<p>
— Può essere, Garcia, — rispose Alvaro, colpito dalla giusta
osservazione del mozzo. — Trovandoci però noi in un paese abitato
<span class="pagenum" id="Page_73">[73]</span>
da mangiatori di carne umana, cerchiamo di non mostrarci
troppo schizzinosi.
</p>

<p>
E poi non abbiamo, almeno per ora, di meglio.&nbsp;—
</p>

<p>
Levò l’arrosto, lo depose su una foglia d’un banano selvatico
e con pochi colpi di scure lo spaccò in varii pezzi.
</p>

<p>
— L’odore è squisito, — disse. — Proveremo a piantarvi i
denti.
</p>

<p>
— Eh! Mi pare che non valga un pappagallo, signore, — disse
Garcia che aveva addentato una coscia e che faceva sforzi
sovrumani per inghiottire qualche boccone.
</p>

<p>
— Infatti è detestabile, — rispose il portoghese che si accaniva
contro un polpaccio. Questa carne è più coriacea di quello
d’un vecchio mulo.
</p>

<p>
— È carne pigra, signore.
</p>

<p>
— Ma che bene o male andrà giù.&nbsp;—
</p>

<p>
Il loro appetito, fece davvero miracoli. Il povero <i>a-y</i> in buona
parte passò, quantunque fosse durissimo come un merluzzo secco
e avesse un sapore tutt’altro che gradevole.
</p>

<p>
Calmati gli stiracchiamenti delle stomaco, i due naufraghi
s’avviarono per accomodare il canotto con cui volevano attraversare
la palude e provarsi anche a pescare, supponendo che in
quelle acque, quantunque nere, i pesci non dovessero mancare.
</p>

<p>
Avevano già vuotata la scialuppa e turati i fori che crivellavano
il fondo, quando d’improvviso udirono verso la boscaglia
delle urla terribili che non dovevano essere mandate da delle
scimmie.
</p>

<p>
Si avrebbe detto che sotto gli alberi una terribile lotta si era
impegnata fra due tribù rivali. Si udivano colpi formidabili come
se delle mazze sfondassero degli scudi o si percuotessero reciprocamente,
sibili di frecce e ululati spaventevoli, quegli ululati che
già i due naufraghi conoscevano così bene.
</p>

<p>
Alvaro istintivamente s’era precipitato verso il canotto, temendo
che i combattenti si inseguissero verso la palude.
</p>

<p>
— Signore ed i remi? — gridò Garcia.
</p>

<p>
Alvaro si guardò intorno e vedendo un piccolo albero che cresceva
a breve distanza e che aveva delle fronde foltissime, con
pochi colpi di scure lo abbattè.
</p>

<p>
— Ci basterà, — disse.
</p>

<p>
Troncò due rami e fuggì verso il canotto dove già il mozzo
lo aveva preceduto, trascinandoli con se!
</p>

<p>
— Al largo, Garcia, — gridò.&nbsp;—
</p>

<p>
<span class="pagenum" id="Page_74">[74]</span>
</p>

<p>
Senza assicurarsi se la scialuppa era ben riparata, tuffarono
in acqua i rami e servendosene come di pagaie si scostarono rapidamente,
scomparendo in mezzo agli isolotti che ingombravano
la savana.
</p>

<div class="chapter">
<h2 id="cap7">CAPITOLO VII.
<span class="smaller">L’assalto del «jacarè».</span></h2>
</div>

<p>
Il canotto, quantunque fosse in pessimo stato ed il suo legno
spugnoso fosse inzuppato d’acqua, filava abbastanza bene sotto la
spinta di quelle pagaie improvvisate.
</p>

<p>
I due naufraghi che temevano di veder comparire da un momento
all’altro i combattenti, le cui grida echeggiavano sempre
verso il margine della foresta, passarono senza arrestarsi dinanzi
all’isolotto sul quale erano caduti i tucani, inoltrandosi risolutamente
nel mezzo della vasta palude.
</p>

<p>
Procedevano però a stento, essendo il fondo ingombro di erbe
acquatiche assai resistenti che erano costretti a lacerare o sfondare.
</p>

<p>
L’ostacolo maggiore era costituito da certe foglie smisurate, le
quali opponevano una resistenza tenace, e che non si lasciavano
lacerare se non dopo lunghi sforzi.
</p>

<p>
Erano le splendide <i>victoria regia</i>, piante acquatiche che ingombrano
la maggior parte dei fiumi e delle savane dell’America
meridionale, le cui foglie non hanno mai meno d’una circonferenza
di un metro e mezzo con margini rialzati.
</p>

<p>
Sembrano vere zattere, dove gli uccelli acquatici nidificano
volentieri, potendone sostenerne, senza affondare, parecchie dozzine.
</p>

<p>
Sono sopratutto ammirabili pei loro fiori, d’una tinta bianca
vellutata, attraversata da leggiere sfumature rosee e purpuree del
più splendido effetto e per le loro armature spinose le quali producono
sovente delle ferite inguaribili.
</p>

<p>
Aprendosi il passo a colpi di remi ed a colpi di spadone,
i due naufraghi non tardarono a giungere presso un isolotto di
cinquanta o sessanta metri di circuito, coperto da splendide <i>bananiere</i>
che reggevano a fatica degli enormi grappoli di frutta
squisite, che già Alvaro aveva assaggiate in Africa e che stimava
assai.
</p>

<p>
— Ci nasconderemo sotto quelle foglie enormi, — disse al
mozzo che cominciava a dar segni di stanchezza.
</p>

<p>
— Credo che sia tempo di prendere terra signore, — rispose
<span class="pagenum" id="Page_75">[75]</span>
Garcia. — O che il canotto è assolutamente inservibile o che lo abbiamo
riparato male, fa acqua da tutte le parti e le mie scarpe
cominciano a nuotare.
</p>

<p>
— Abbiamo dell’altro canape e lo calafateremo meglio. Perdinci!
Questo isolotto è un vero paradiso e faremo una indigestione
di banani. M’immagino che quelli americani non saranno
meno gustosi di quelli africani e di quelli asiatici.
</p>

<p>
— E vi sono anche degli uccelli signore, se vorremo regalarci
un arrosto più saporito di quello di stamane.
</p>

<p>
— E gl’indiani, te li sei dimenticati? Se udissero in questo
momento uno sparo non tarderebbero ad accorrere.
</p>

<p>
Hanno troppa passione per la carne bianca.
</p>

<p>
— Già, la crederanno di pollo. — rispose il mozzo, sforzandosi
di celiare.
</p>

<p>
Legarono il canotto sulla riva e sbarcarono portando con loro
le armi e le munizioni.
</p>

<p>
L’isolotto era coperto d’erbe foltissime e da gruppi d’alberi
sotto i quali regnava un’ombra deliziosa. Bande di leggiadri <i>trochilus
minimus</i>, i più piccoli degli uccelli mosca, svolazzavano
sopra i loro nidi in forma di cono rovesciato, trillando e battagliando
con grande ardore, poichè per quanto siano piccoli non
sono meno bellicosi degli altri volatili.
</p>

<p>
— Ci staremo bene qui, — disse Alvaro, — e potremo aspettare,
senza troppo annoiarci, che gl’indiani se ne siano andati.
</p>

<p>
— Avremo però da risolvere l’eterna questione della colazione
o del pranzo, signore, — disse il mozzo, — e mi pare che non sarà
facile su questo pezzetto di terra.
</p>

<p>
— E non pensi che io ho degli ami?
</p>

<p>
— Ah! È vero, me n’ero dimenticato, signore.
</p>

<p>
— Facciamo il giro della nostra possessione e poi getteremo
gli ami. Troveremo qualche vermiciattolo fra queste erbe.
</p>

<p>
Seguirono le rive dell’isolotto, battendo i cespugli coi calci
degli archibusi, onde accertarsi che non vi fossero serpenti, poi si
fermarono presso un gruppo di canne palustri osservando attentamente
l’acqua.
</p>

<p>
— Ho veduto delle ombre a scivolare fra le foglie delle piante
acquatiche, — disse Alvaro. — I pesci non devono mancare in
questa palude.
</p>

<p>
Il mozzo aveva già raccolto parecchie larve e sfilacciata una
sagola che gli serviva a sostenersi i calzoni. Tagliarono due canne,
prepararono gli ami e si provarono a lanciarli in mezzo alle larghe
<span class="pagenum" id="Page_76">[76]</span>
foglie delle <i>victoria</i> che proiettavano un’ombra sufficiente ad
ingannare i pesci.
</p>

<p>
Due scosse li avvertirono ben presto che la cena era assicurata.
Ritirarono con precauzione le lenze e s’impadronirono di
due grossi <i>traira</i>, pesci che abitano le paludi e le savane, colla
bocca larghissima armata di denti acutissimi ed il groppone nero.
</p>

<p>
Incoraggiati da quel primo successo avevano tornato a lanciare
gli ami, quando con loro grande sorpresa udirono, sotto le acque,
un ruggito strano e prolungato, come se fosse uscito dalla gola
d’un leone.
</p>

<p>
— Avete udito signor Alvaro? — chiese il mozzo.
</p>

<p>
— Per bacco! Non sono sordo.
</p>

<p>
— Era un ruggito, è vero?
</p>

<p>
— Sì, Garcia.
</p>

<p>
— E veniva dal fondo della palude.
</p>

<p>
— Dall’alto no di certo.
</p>

<p>
— Chi può averlo mandato?
</p>

<p>
— Qualche pesce di nuova specie, forse.
</p>

<p>
— Deve essere ben grosso.
</p>

<p>
— Piccolo no di certo, ragazzo mio.
</p>

<p>
— Se fosse invece qualcuno di quegli enormi serpenti?
</p>

<p>
— Era venuto anche a me questo sospetto.
</p>

<p>
— Oppure un caimano?
</p>

<p>
— Sarebbe tornato a galla a respirare, mentre non ne vedo.&nbsp;—
</p>

<p>
In quel momento il mozzo provò una scossa così vigorosa, che
per poco non fu trascinato nella palude.
</p>

<p>
Qualche pesce enorme doveva aver inghiottito l’amo e nel
tentare di fuggire, aveva dato quello strappo.
</p>

<p>
Alvaro aveva appena avuto il tempo di trattenere il mozzo.
</p>

<p>
— Lascia andare le lenza! — gridò.
</p>

<p>
La funicella e la canna scomparvero subito sott’acqua, mentre
una tromba d’acqua e di fango si sollevava dalla palude, rovesciandosi
addosso ai due naufraghi, seguita da un ruggito più
formidabile del primo.
</p>

<p>
— Perdinci!... — esclamò Alvaro, saltando rapidamente indietro. — È
scoppiata una mina in fondo alla palude?
</p>

<p>
— Altro che una mina, signore, — disse Garcia. — Ho veduto,
in mezzo al fango agitarsi una coda grossa come le vostre
coscie. —
</p>

<p>
Era una di quelle bestiaccie che avete ucciso sulle rive dello
stagno e che per poco non mi divorava.
</p>

<p>
<span class="pagenum" id="Page_77">[77]</span>
</p>

<p>
— Un altro di quei serpenti?
</p>

<p>
— Ma sì, signore.
</p>

<p>
— Strano paese dove i serpenti invece di strisciare fra le erbe
vivono nell’acqua come le anguille!
</p>

<p>
— Devono essere parenti stretti.
</p>

<p>
— Non disturbiamo oltre quel messere che deve essere molto
irritato per aver inghiottito il tuo amo. D’altronde la cena è ormai
assicurata e abbondantemente.
</p>

<p>
— Quando lascieremo l’isolotto?
</p>

<p>
— Ci fermeremo qui questa sera. Siamo più al sicuro in mezzo
alla palude che nei boschi.
</p>

<p>
— Che gl’indiani abbiano terminata la battaglia?
</p>

<p>
— Non si ode più nulla.
</p>

<p>
— Saranno probabilmente occupati ad arrostire i morti.
</p>

<p>
— E anche i prigionieri, Garcia, — disse Alvaro.
</p>

<p>
— Che canaglie! Eppure la selvaggina e le frutta non mancano
nelle loro foreste.
</p>

<p>
— Questione di gusti, ragazzo mio. Orsù, accendiamo il fuoco
e prepariamoci la cena.
</p>

<p>
Il sole si abbassa rapidamente.&nbsp;—
</p>

<p>
Temendo che gl’indiani potessero scorgere la fiamma, dubitando
che avessero già lasciata la foresta, scelsero un luogo riparato
dalle piante.
</p>

<p>
Raccolsero delle canne secche e dei rami morti e si sedettero
intorno al piccolo falò sorvegliando la cottura dei pesci.
</p>

<p>
Le tenebre cominciavano a calare e dalle acque si alzava una
nebbiola carica di esalazioni pestifere, quella nebbia pericolosissima
che produce febbri mortali e anche la terribile febbre gialla.
</p>

<p>
Miriadi di zanzaroni volteggiavano fra le canne, mentre in
alto svolazzavano a zig-zag certi grossi pipistrelli che avevano
delle ali di quasi mezzo metro, forse quei pericolosissimi vampiri
rossi che succhiano il sangue alle persone e agli animali che sorprendono
addormentati.
</p>

<p>
Sulle larghe foglie delle <i>victorie</i>, passeggiavano invece gravemente,
sui loro lunghissimi trampoli i <i>piassoca</i>, lasciandosi trasportare
dal venticello che spingeva quelle zattere verdeggianti,
attraverso la palude, mentre i <i>bentivi</i>, ritti sulle canne, lanciavano
il loro monotono e melanconico grido: <i>ben-ti-vi... ben-ti-vi</i>...
ed i bianchi <i>uroponga</i> nascosti fra i cespugli degli isolotti
lanciavano in aria, rompendo bruscamente il silenzio, le loro note
<span class="pagenum" id="Page_78">[78]</span>
acute che somigliano allo squillo d’una campana od al battere
d’un martello su un’incudine.
</p>

<p>
— Come è tetra questa palude, — disse Alvaro che sorvegliava
la cottura dei due <i>traira</i>. — Mi mette indosso una tristezza
infinita.
</p>

<p>
— E anche a me, signore, — rispose il mozzo, — e amerei meglio
trovarmi sulle sponde della baia.
</p>

<p>
— Vi torneremo presto, ragazzo mio. Domani attraverseremo
questa palude e marcieremo verso oriente fino a che l’avremo ritrovata.
</p>

<p>
Non dobbiamo essere lontani più d’un paio di miglia. Ah!
</p>

<p>
— Che cosa avete, signore?
</p>

<p>
— Hai assaggiata l’acqua di questa palude?
</p>

<p>
— Non ancora.
</p>

<p>
— Se fosse invece una laguna comunicante col mare?
</p>

<p>
— Faremo presto a saperlo. Finchè voi levate dal fuoco i pesci,
io vado a bere una sorsata d’acqua, quantunque sia così nera
da non far gola nemmeno ad un assetato.&nbsp;—
</p>

<p>
Il mozzo si alzò e s’avvicinò alla riva immergendovi una mano.
</p>

<p>
— È salmastra, — disse. — Che questa palude abbia qualche
comunicazione col mare non v’è dubbio.&nbsp;—
</p>

<p>
Stava per rialzarsi quando vide passare, a dieci o dodici passi
dalla riva una massa oscura che pareva formata da un ammasso
di piante acquatiche e gli pervenne agli orecchi un vagito.
</p>

<p>
— Un isolotto che cammina e che piange come un bambino, — esclamò.
</p>

<p>
Un rumor sordo, come quello che produce una cassa nel rinchiudersi
lo avvertì di guardarsi da quell’isolotto.
</p>

<p>
— Che sia un caimano? — si chiese rabbrividendo.
</p>

<p>
Anche Alvaro aveva udito quei rumori e si era affrettato ad
accorrere, portando i due archibugi.
</p>

<p>
— Che cosa fai Garcia? — chiese vedendo che il mozzo non
si muoveva.
</p>

<p>
— Quella brutta bestia deve spiarci, signore, — rispose il ragazzo, — ammesso
se sia veramente una bestia non vedendo io
altro che delle canne che passeggiano sull’acqua.
</p>

<p>
— Non vorrei trovarmi nella bocca che si nasconde sotto
quelle piante acquatiche, — disse Alvaro. — Non sono i caimani nè
così enormi nè così feroci come i coccodrilli africani, tuttavia sono
sempre pericolosi e non sdegnano la carne umana, anzi.
</p>

<p>
— Degni vicini dei selvaggi. In questo paese sono tutti divoratori
<span class="pagenum" id="Page_79">[79]</span>
d’uomini. Il soggiorno nel Brasile non riuscirà mai gradevole
agli europei.
</p>

<p>
— Eh! Lo vedi? Cerca d’accostarsi inosservato al nostro
isolotto.
</p>

<p>
Lasciamolo venire e andiamo a cenare prima che l’arrosto diventi
freddo.
</p>

<p>
— Terrò gli occhi ben aperti, signore.
</p>

<p>
— Ed io gli archibugi pronti.&nbsp;—
</p>

<p>
Il signor di Correa che non sembrava molto inquietarsi
della vicinanza del pericoloso rettile, il quale d’altronde si era
fermato ad una quarantina di metri, celandosi in mezzo alle immense
foglie delle <i>victoria</i>, tornò tranquillamente all’accampamento
improvvisato fra le piante e si mise, per modo di dire, a
tavola, squartando sgozzando i due <i>traira</i>.&nbsp;—
</p>

<p>
Quantunque mancasse il sale e non avessero nulla da sostituire
il pane, fecero scomparire ben presto i due pesci, la cui carne
fu giudicata da entrambi deliziosissima.
</p>

<p>
Avevano appena terminato, quando udirono fra le canne che
crescevano sulle rive dell’isolotto dei fruscii sospetti.
</p>

<p>
— È il caimano che cerca di issarsi sulla sponda, — disse
Alvaro sottovoce, armando rapidamente il suo archibugio.
</p>

<p>
Si gettò bocconi fra le erbe che erano alte e si mise a strisciare
verso la riva, fiancheggiato dal mozzo che si era armato
anche della scure.
</p>

<p>
Il fruscio continuava e si scorgevano le cime delle canne a
ondeggiare, come se un grosso corpo cercasse di aprirsi il passaggio.
</p>

<p>
— Che sia proprio il caimano? — chiese Garcia con un filo
di voce.
</p>

<p>
— Non ne dubito, — rispose Alvaro.
</p>

<p>
— L’affronterete?
</p>

<p>
— Gli scaricherò fra le mascelle l’archibugio. Vedremo se con
una pillola di piombo che pesa due oncie sarà ancora in grado
di tornarsene in acqua.&nbsp;—
</p>

<p>
Erano giunti presso la riva ma ogni rumore era cessato. Eppure
il caimano non doveva essere lontano. Il venticello notturno
portava fino ai due naufraghi un acuto odore di muschio, profumo
che esalano quei brutti rettili delle savane americane.
</p>

<p>
— Che sia tornato nella palude? — si chiese Alvaro.
</p>

<p>
Stava per alzarsi sulle ginocchia, quando le canne che stavano
dinanzi a lui si schiusero bruscamente e due mostruose mascelle,
<span class="pagenum" id="Page_80">[80]</span>
armate di una vera rastrelliera d’avorio, si spalancarono sprigionando
quel fetore nauseante di carni corrotte che esalano le gole
sanguinose delle belve.
</p>

<p>
— <i>Carraco!</i> — esclamò Alvaro, puntando rapidamente l’archibugio
già armato e cacciando la canna entro l’enorme gola del
rettile.&nbsp;—
</p>

<p>
Risuonò una detonazione soffocata, giacchè le due formidabili
mascelle si erano subito rinchiuse, credendo di stritolare come un
fuscello la grossa canna del fucile.
</p>

<p>
Il caimano, che aveva inghiottita la carica, bruciandosi e fracassandosi
la gola, si rizzò tutto d’un colpo sulla coda come un
serpente che sta per scagliarsi sulla preda, lanciando un profondo
muggito, poi cadde all’indietro agitando pazzamente le zampe
larghe e palmate.
</p>

<p>
— Pare che abbia trangugiato malamente il confetto di piombo, — disse
Alvaro. — Deve essergli rimasto in gola.
</p>

<p>
Troppo goloso, mio caro! Dovevi prima masticarlo bene!&nbsp;—
</p>

<p>
Si era alzato per spingersi innanzi, ma ad un tratto si sentì
atterrare e scaraventare dieci passi lontano, in mezzo ad un fitto
cespuglio che per sua fortuna gli attutì la violenza del colpo.
</p>

<p>
Il sauriano non era ancora morto non ostante la spaventevole
ferita, e furioso aveva vibrato un colpo di coda colla speranza di
abbattere ancora i suoi nemici. Se fosse stato ancora nella pienezza
delle sue forze, Alvaro sarebbe stato certamente colpito a
morte, possedendo quei rettili una tale potenza nella loro coda da
fracassare perfino i fianchi delle scialuppe. Fortunatamente quel
colpo non era stato vibrato che debolmente.
</p>

<p>
Il mozzo, vedendo il portoghese a cadere ed il caimano rivoltarsi
ancora come se si preparasse a caricare, gli sparò precipitosamente
una seconda archibugiata senza ottenere alcun successo.
Ignorando la incredibile resistenza che offrono le scaglie ossee
che ricoprono il dorso di quei mostri, aveva mandato il proiettile
un po’ dietro le spalle e la palla si era schiacciata senza produrre
alcuna lesione grave.
</p>

<p>
— Signor Alvaro! — urlò, atterrito, vedendo il sauriano riaprire
le mascelle.
</p>

<p>
Il signor di Correa, quantunque intontito da quella volata assolutamente
inaspettata, non aveva perduta la sua presenza di
spirito.
</p>

<div class="figcenter"><a id="fill-081"></a>
  <img src="images/ill-081.jpg" alt="">
<p class="caption">Un serpente enorme lo aveva avvolto fra le sue spire. (<span class="smcap">Cap. X</span>).</p>
</div>

<p>
Udendo il secondo sparo, aveva compreso che il ragazzo si
trovava in pericolo. Si sbarazzò d’un colpo solo dei rami che lo
<span class="pagenum" id="Page_83">[83]</span>
tenevano in certo modo prigioniero e si slanciò, quantunque zoppicante,
verso la riva, frapponendosi fra il mozzo ed il caimano.
</p>

<p>
Questi non aveva ancora assalito il ragazzo e d’altronde non
poteva più servirsi delle sue mascelle una delle quali, la superiore,
completamente fracassata presso la gola, gli pendeva in
parte come una enorme suola da scarpe.
</p>

<p>
Poteva però voltarsi e far ancora uso della sua formidabile
coda.
</p>

<p>
— Ah! Canaglia! — gridò Alvaro. — Hai la pelle ben dura
tu!
</p>

<p>
— Prendete signore! — disse il mozzo, porgendogli la scure.
</p>

<p>
Il portoghese con una temerità straordinaria in un lampo fu
addosso al rettile, tempestandogli il cranio di colpi così terribili
da farlo risuonare come una gran cassa.
</p>

<p>
Al terzo colpo l’ossatura cedette e la scure rimase infitta nella
materia cerebrale.
</p>

<p>
Questa volta il rettile aveva avuto davvero il suo conto. Si
distese quanto era lungo, abbassò il muso cacciandolo in mezzo
alle erbe, un lungo brivido scosse tutto il suo corpo, poi cadde
bruscamente mandando un lungo sospiro che parve un gorgoglío
soffocato.
</p>

<p>
— Sono ben duri da ammazzare questi bestioni! — esclamò
Alvaro, guardando con vivo interesse il rettile. — Hanno una vitalità
incredibile che è quasi pari a quella dei pesci-cani!
</p>

<p>
— Signor di Correa, non vi ha ferito questo mostro? Credevo
che con quel colpo di coda vi avesse ucciso.
</p>

<p>
— Ho le costole ancora tutte indolenzite, ma mi pare che non
vi sia nulla di guasto nella mia macchina, — rispose il portoghese
sorridendo. — Mi ha fatto fare una volata magnifica senza
conseguenze. Se non fosse stato però gravemente ferito, non so se
sarei ancora qui a raccontartela. Sai che questo caimano misura
almeno sette metri?
</p>

<p>
— Che sia uno dei più grossi?
</p>

<p>
— Lo suppongo.
</p>

<p>
— È almeno buono a mangiarsi?
</p>

<p>
— Puah! Mangiare della carne di caimano? Non senti come
puzza di muschio?
</p>

<p>
— Allora non ci servirà a nulla.
</p>

<p>
— Si potrebbe utilizzare la sua pelle per fare delle scarpe; siccome
però le nostre sono ancora in ottimo stato lo lascieremo ai
serpenti se ve ne sono.
</p>

<p>
<span class="pagenum" id="Page_84">[84]</span>
</p>

<p>
Mio caro Garcia, andiamo a dormire.
</p>

<p>
— E se ne vengono degli altri? — chiese il mozzo.
</p>

<p>
— Veglieremo per turno.&nbsp;—
</p>

<p>
Lasciarono il caimano che non dava più segno di vita e tornarono
all’accampamento.
</p>

<p>
Colla scure falciarono delle erbe formando due soffici giacigli
e si coricarono lasciando che il fuoco si spegnesse.
</p>

<p>
Alvaro s’incaricò del primo quarto di guardia.
</p>

<p>
Contrariamente alle loro previsioni, la notte trascorse tranquillissima,
senza allarmi, solamente dopo la mezzanotte udirono a
più riprese quell’inesplicabile muggito che li aveva tanto sorpresi,
risuonare sotto le nere acque della palude.
</p>

<div class="chapter">
<h2 id="cap8">CAPITOLO VIII.
<span class="smaller">La zattera vivente.</span></h2>
</div>

<p>
L’indomani una brutta sorpresa, che poteva avere gravissime
conseguenze, attendeva i due naufraghi. Il mozzo che si era recato
sulla riva per ricaricare la <i>canoa</i>, non l’aveva più ritrovata
al suo solito posto.
</p>

<p>
Spaventato per quell’inaspettata scoperta, il ragazzo si era
slanciato verso l’accampamento dove Alvaro, che aveva fatto l’ultimo
quarto, sonnecchiava ancora.
</p>

<p>
— Signore! — esclamò, con accento di terrore. — Non avete
veduto alcuno avvicinarsi all’isolotto durante la notte?
</p>

<p>
— Perchè mi chiedi questo, Garcia? — chiese il portoghese,
sorpreso vivamente da quella domanda.
</p>

<p>
— Hanno rubata la nostra scialuppa, signore.
</p>

<p>
— Rubata! E chi?
</p>

<p>
— Che ne so io? Forse gl’indiani.
</p>

<p>
— Non è credibile, Garcia, — rispose Alvaro. — Durante i
miei quarti di guardia ho fatto parecchie volte il giro dell’isolotto
e se gl’indiani si fossero avvicinati li avrei certamente
veduti.
</p>

<p>
— Eppure non c’è più signore. Venite e ve ne accerterete.&nbsp;—
</p>

<p>
Il signor di Correa, assai impressionato da quella cattiva notizia,
si era vivamente alzato seguendo il mozzo.
</p>

<p>
Purtroppo dovette convincersi coi propri occhi che la <i>canoa</i>
non si trovava più fra il gruppo di canne dove l’avevano lasciata
il giorno innanzi.
</p>

<p>
<span class="pagenum" id="Page_85">[85]</span>
</p>

<p>
— La cosa è grave, — disse.
</p>

<p>
— Che l’abbiano rubata?
</p>

<p>
— Non lo credo. La è riva fangosa in questo luogo e se degli
uomini fossero sbarcati avrebbero lasciate le loro impronte.
Io credo che sia affondata.
</p>

<p>
— Ed infatti signore, faceva acqua.
</p>

<p>
— Abbiamo commesso una grave imprudenza Garcia, — disse
Alvaro. — Invece di legarla a queste canne dovevamo tirarla in
secco.
</p>

<p>
— Come faremo ora a lasciare questo isolotto e attraversare
la palude? La riva più prossima si trova a non meno di tre miglia
da noi.
</p>

<p>
— Siamo prigionieri, ragazzo mio.
</p>

<p>
— Se tentassimo la traversata a nuoto? Tre miglia non mi
fanno paura, — disse il mozzo.
</p>

<p>
— Ed a me neanche cinque, ma io non oserò mai tuffarmi in
queste acque che sono popolate da caimani e da serpenti giganteschi.
</p>

<p>
— È vero signore, mi dimenticavo che vi sono anche qui i
mangiatori d’uomini.
</p>

<p>
Eppure non possiamo rimanere qui per sempre. Non abbiamo
nè viveri nè acqua bevibile.
</p>

<p>
Alvaro non rispose, guardava i pochi alberi che crescevano
sull’isolotto, chiedendosi se sarebbero stati bastanti per costruire
almeno una zattera sufficiente a portarli fino alla sponda più
prossima.
</p>

<p>
Erano cinque o sei alberetti, alti una mezza dozzina di metri,
dal fusto piuttosto esile coperto da una corteccia molto bruna. Vi
erano anche numerosi cespugli e molte liane, ma i primi a ben
poco avrebbero potuto servire.
</p>

<p>
— Proviamo, — disse al mozzo, indicandoglieli.
</p>

<p>
— Volete costruire una zattera, è vero signore?
</p>

<p>
— Se avremo materiale sufficiente, — rispose Alvaro.
</p>

<p>
— Basterà che ce ne sia tanto da fare lo scheletro. Per la
piattaforma utilizzeremo le canne.
</p>

<p>
— Ecco un’idea che non mi era venuta, Garcia, — disse Alvaro. — Dammi
la scure e andiamo a distruggere la nostra piccola
foresta.
</p>

<p>
Impugnò l’ascia e assalì vigorosamente la pianta più alta, ma
al primo colpo che vibrò il filo della scure si guastò senza aver
potuto nemmeno intaccare la corteccia.
</p>

<p>
<span class="pagenum" id="Page_86">[86]</span>
</p>

<p>
— Ah! diavolo! — esclamò il portoghese, stupito. — Come va
questa faccenda! Eppure le mie braccia sono ancora solide e la
lama della scure era ben affilata.
</p>

<p>
— Che legno hanno queste piante? — si chiese il mozzo, non
meno sorpreso.
</p>

<p>
Alvaro rinnovò il colpo e l’arma, invece di conficcarsi, rimbalzò
come se avesse percosso una rupe di quarzo o un palo di
ferro.
</p>

<p>
— È incredibile! — esclamò Alvaro.
</p>

<p>
— Vediamo, — disse il mozzo.
</p>

<p>
Si levò il coltello e si provò a piantarlo a tutta forza nel
tronco della pianta. La lama lunga e piuttosto sottile, anzichè
penetrare nel tronco, si spezzò come fosse stata di vetro.
</p>

<p>
— Ebbene, Garcia? — chiese il portoghese.
</p>

<p>
— Io dico signore, che queste piante sono di ferro e che non
riusciremo mai ad abbatterle.
</p>

<p>
Alvaro passò ad un altro albero e si diede a menare colpi furiosi
non riuscendo ad altro che ad intaccare a malapena la corteccia.
</p>

<p>
— Io ho udito parlare vagamente di certi alberi duri come
rocce che crescono in America, — disse, asciugandosi il sudore
che gli colava abbondantemente in seguito a quegli sforzi erculei. — Che
questi appartengano a quella specie?
</p>

<p>
Non si era ingannato. Le poche piante che erano spuntate sull’isolotto
erano quei famosi <i>pao de ferro</i> che hanno reso celebri
certe foreste del Brasile e dell’Amazzonia, duri come se le loro fibre
fossero di ferro, che sfidano le scuri meglio affilate e che sono così
pesanti da non poter galleggiare.
</p>

<p>
Anche se i naufraghi fossero riusciti ad abbatterli, non ne
avrebbero cavato alcun vantaggio e avrebbero perduto inutilmente
il loro tempo.
</p>

<p>
— Signore, — disse il mozzo, — non se ne farà nulla. È
inutile che guastate la nostra scure e che sprecate le vostre forze.
</p>

<p>
— Dovremo dunque rimanere prigionieri su questo pezzo di
terra? — si chiese Alvaro.
</p>

<p>
— Se potessimo ripescare la nostra scialuppa?
</p>

<p>
— Chissà dove sarà andata a finire. Queste acque non sono
assolutamente immobili.
</p>

<p>
— Che cosa fare, signor Alvaro?
</p>

<p>
— Non lo so, — rispose il portoghese, con un gesto scoraggiato.
</p>

<p>
<span class="pagenum" id="Page_87">[87]</span>
</p>

<p>
Assai tristi e molto preoccupati fecero il giro dell’isolotto, colla
speranza di trovare qualche tronco d’albero arenato sulle sue rive
o qualche cosa che potesse servire ad attraversare quella maledetta
palude, poi scoraggiati dalla inutilità delle loro ricerche fecero
ritorno al loro accampamento. Erano entrambi assai abbattuti
e ne avevano ben il motivo. Come sarebbero usciti da quella
situazione imbarazzante? Era bensì vero che, almeno pel momento,
nessun pericolo li minacciava, tuttavia non si sentivano
affatto disposti a finire i loro giorni su quel brano di terra che non
offriva alcuna risorsa.
</p>

<p>
Alvaro invano frugava e rifrugava il suo cervello, non trovava
alcuna via d’uscita. Senza una scialuppa o del legname, non vedeva
la possibilità di sfuggire a quella prigionìa.
</p>

<p>
Le ore passavano senza che la loro situazione si modificasse.
</p>

<p>
Un calore estremo regnava sulla vasta palude le cui acque fumavano
come se il loro fondo ribollisse. Il sole dardeggiava i suoi
raggi quasi a piombo rifrangendo la luce con tale intensità che
gli occhi dei due naufraghi ne venivano dolorosamente feriti.
</p>

<p>
Di quando in quando il silenzio che regnava nella palude, veniva
improvvisamente rotto da una volata di <i>gallinago</i> che sono
una specie di beccaccini o di <i>pissoca</i>, uccelli che hanno le ali munite
di lunghe dita e che si posano volontieri sulle larghe foglie
delle piante palustri o da qualche banda di gallinelle acquatiche
dalle penne turchino cupe.
</p>

<p>
Talora invece era un caimano che turbava la tranquillità della
savana. Lo si vedeva avanzarsi pigramente attraverso le foglie
delle victorie, col dorso ricoperto di piante e poi scomparire dietro
gli isolotti sulle cui rive probabilmente andava a sdraiarsi per
godersi un po’ di sole.
</p>

<p>
Il mezzodì doveva già essere trascorso, quando il mozzo che
fino allora era rimasto sdraiato all’ombra dei <i>pao de ferro</i> ruminando
inutilmente progetti impossibili, si alzò dicendo:
</p>

<p>
— Signor Alvaro, noi non abbiamo pensato ad un grave pericolo
che ci minaccia peggio della fame. Ho sete, brucio, signore e non
posso più resistere.&nbsp;—
</p>

<p>
Il portoghese si era pure alzato, guardandolo con angoscia.
Era vero: fino allora si era scordato che le acque della palude
erano salmastre.
</p>

<p>
— Ma allora noi siamo perduti! — esclamò.
</p>

<p>
— Sì, se non troviamo un mezzo qualunque per andarcene, — rispose
il mozzo.
</p>

<p>
<span class="pagenum" id="Page_88">[88]</span>
</p>

<p>
— Ma quale? Invano ho tormentato il mio cervello.
</p>

<p>
— Signore, credete che vi siano degl’indiani intorno a questa
palude?
</p>

<p>
— Può darsi.
</p>

<p>
— Se noi facessimo dei segnali accendendo le canne ed i cespugli
che crescono qui e sparando di quando in quando dei colpi
di fucile?
</p>

<p>
— Per farli accorrere?
</p>

<p>
— Sì, signor Alvaro.
</p>

<p>
— E farci prendere per poi finire sulla graticola? No, Garcia,
preferisco morire di fame e di sete piuttosto che il mio corpo
serva di cibo a quelle canaglie.
</p>

<p>
— Signor Alvaro....&nbsp;—
</p>

<p>
Il portoghese aveva fatto un salto senza ascoltare la fine della
frase e si era gettato dietro una macchia di cespugli, guardando
attentamente verso la riva.
</p>

<p>
— Un altro caimano, signore? — gli chiese Garcia che lo
aveva prontamente raggiunto.
</p>

<p>
— Pare che si tratti di qualche altro animale, — rispose il
portoghese. — Ho veduto le canne aprirsi violentemente.
</p>

<p>
— Uno di quei grossi serpenti?
</p>

<p>
— Taci!&nbsp;—
</p>

<p>
Una forma ancora indecisa, assai larga e molto bassa, si sforzava
di aprirsi il passo fra i canneti rompendoli a destra ed a sinistra.
</p>

<p>
— Che animale sarà? — si chiese il portoghese. — Giurerei
che si tratta d’una tartaruga.&nbsp;—
</p>

<p>
Era infatti una testuggine della specie delle mydas che sono
le più gigantesche che abitino le paludi ed i fiumi del Brasile.
Non sono pregiate come le <i>careto</i>, dalle quali si estrae la tartaruga
che si mette in commercio; sono invece ricercate per la
mole dei loro gusci e per l’abbondanza delle loro carni.
</p>

<p>
Ordinariamente i loro gusci, che sono d’un color verdastro
marmorizzato a squame esagonali, sono lunghi più di due metri e
larghi cinquanta centimetri. Quella però che era approdata sull’isolotto
era una delle più gigantesche della specie, lunga quasi
otto piedi e larga almeno la metà, una zattera in miniatura.
</p>

<p>
— Garcia, non muoverti, — disse Alvaro, rapidamente. — Vi
è là da cenare e da pranzare abbondantemente per una settimana.
</p>

<p>
La testuggine, apertosi il passo fra le canne, si era fermata
<span class="pagenum" id="Page_89">[89]</span>
sulla riva che in quel luogo era sabbiosa e sgombra d’erbe, mettendosi
in ascolto.
</p>

<p>
Stette ferma qualche minuto poi proseguì la sua marcia con
passo rapido e l’andatura inquieta, camminando sulla punta delle
zampe, quindi si mise a scavare la sabbia.
</p>

<p>
— Si prepara a deporre le uova, — mormorò Alvaro. — A
me Garcia!&nbsp;—
</p>

<p>
Entrambi si erano slanciati al di sopra del cespuglio, piombando
addosso al rettile il quale si era accovacciato in fondo alla
buca.
</p>

<p>
Afferrarlo e rovesciarlo violentemente sul dorso, fu un momento
solo.
</p>

<p>
— È nostra! — gridò il mozzo con voce trionfante. — A voi
la scure, signore!
</p>

<p>
Alvaro aveva impugnata l’arma e si preparava a vibrare un
colpo sulla testa del rettile, quando un pensiero improvviso lo
trattenne.
</p>

<p>
— No! — esclamò. — Stavo per commettere una grossa bestialità!
</p>

<p>
— Non l’uccidete signore? — chiese il mozzo.
</p>

<p>
— Ucciderla! Penso che questo rettile ci potrà essere più utile
vivo che morto, mio caro.
</p>

<p>
— Ed in qual modo signore?
</p>

<p>
— Sarà quello che mi condurrà alla riva.
</p>

<p>
— Questa bestia?
</p>

<p>
— Credi che non possa servire da zattera ad uno di noi?
Guarda come è largo il suo guscio.
</p>

<p>
— Ah! Signore! — esclamò il mozzo, scoppiando in una
risata.
</p>

<p>
— Ridi! Ebbene, io ti proverò che non ho detto una sciocchezza.
</p>

<p>
— Ma, signore, se la rigettate in acqua affonderà subito e vi
lascierà alla superficie.
</p>

<p>
— Tu lo credi?... Io no, perchè le impedirò di sommergersi.
Quel caimano che è venuto a farsi uccidere fra i nostri piedi, ha
avuto una gran buona idea.
</p>

<p>
— Non vi capisco, signor Alvaro.
</p>

<p>
— Vieni con me.
</p>

<p>
— E non fuggirà la testuggine?
</p>

<p>
— Non temere; quando questi rettili si trovano rovesciati sul
dorso non sono più capaci di raddrizzarsi.
</p>

<p>
<span class="pagenum" id="Page_90">[90]</span>
</p>

<p>
La ritroveremo ancora al suo posto.
</p>

<p>
Il mozzo lo seguì domandandosi che cosa potesse entrarci il
caimano colla testuggine e colla traversata della palude.
</p>

<p>
L’<i>jacarè</i> — tale è il nome che danno gl’indiani a quei pericolosi
abitanti delle savane e dei fiumi — si trovava sempre disteso
fra le canne. Il calore solare, sviluppando i gaz interni,
l’aveva prodigiosamente ingrossato e pareva che il suo ventre
giallastro fosse lì lì per iscoppiare.
</p>

<p>
— Com’è brutto! — esclamò il mozzo. — Già non era bello
neanche prima, ma ora fa paura.&nbsp;—
</p>

<p>
Alvaro vibrò un colpo di scure sul fianco del rettile, balzando
poi rapidamente da una parte. Gli intestini proiettati dai gaz interni,
si contorsero sull’erba.
</p>

<p>
— Ecco quello che mi occorre, — disse.
</p>

<p>
— Le budella di questa brutta bestiaccia?
</p>

<p>
— Sì, Garcia.
</p>

<p>
— Vorresti fare dei salami di tartaruga, signore.
</p>

<p>
— No, d’aria.
</p>

<p>
Quella parola fu una rivelazione per l’intelligente ragazzo.
</p>

<p>
— Ah! Ora vi ho compreso! — esclamò. — Che superba idea,
signore!
</p>

<p>
— Giacchè mi hai capito, aiutami.&nbsp;—
</p>

<p>
Con pochi colpi di coltello staccò gl’intestini e li trascinò
sulla riva dove si mise a vuotarli ed a pulirli aiutato efficacemente
dal mozzo.
</p>

<p>
La faccenda non fu lunga.
</p>

<p>
— Un pezzo di canna ora ed un po’ di spago, — disse Alvaro.
</p>

<p>
— Un marinaio non manca mai di corda, — rispose il
mozzo.
</p>

<p>
Legarono solidamente l’estremità del budello, introdussero un
pezzo di canna traforata nell’altro e Alvaro cominciò a soffiare a
tutta forza.
</p>

<p>
Ci volle un buon quarto d’ora prima che l’intestino che era
lungo ben dodici metri, fosse completamente pieno d’aria.
</p>

<p>
— Ora andiamo a legarlo intorno alla testuggine, — disse Alvaro
quando ebbe chiusa l’altra estremità. Vedremo se il rettile
sarà capace di lasciarsi affondare.
</p>

<p>
Alzarono con precauzione il budello onde i rami spinosi dei cespugli
non lo guastassero e riattraversarono l’isolotto.
</p>

<p>
La povera <i>mydas</i>, non ostante i suoi sforzi disperati, si trovava
ancora rovesciata sul dorso. Agitava pazzamente le larghe
<span class="pagenum" id="Page_91">[91]</span>
zampaccie e allungava ed accorciava comicamente il collo senza
però riuscire nemmeno a scuotere il pesante guscio.
</p>

<p>
Alvaro ed il mozzo la circondarono col budello, assicurandolo
solidamente sui margini della corazza ossea indi per meglio impedire
al rettile di sommergersi e anche per riparare il leggiero
galleggiante che poteva venire offeso dalle spine delle <i>victorie</i>, e
scoppiare sul momento, legarono come meglio poterono alcuni fasci
di canne, formando una specie d’armatura.
</p>

<p>
— Come si troverà male questa povera tartaruga, quando sarà
in acqua, — disse il mozzo ridendo.
</p>

<p>
— Specialmente quando la cavalcheremo, — rispose Alvaro.
</p>

<p>
— E come farete a guidarla, signore?
</p>

<p>
— A colpi di bastone, mio caro che le applicherai a destra
od a sinistra.
</p>

<p>
— Voi però avete dimenticato una cosa importantissima.
</p>

<p>
— E quale, mio buon Garcia?
</p>

<p>
— Io dovrò rimanere sull’isolotto, giacchè due saremmo
troppi per la testuggine.
</p>

<p>
— Sarò io invece che aspetterò il tuo ritorno. Tu sei molto
meno pesante di me e riuscirai meglio nell’impresa.
</p>

<p>
— E voi come attraverserete la palude?
</p>

<p>
— Con una zattera che costruirai. Vorresti tu che la testuggine
fosse così sciocca da tornare da sola qui per prendermi?
</p>

<p>
— Trovate risposta a tutto, signore.
</p>

<p>
— Hai paura?
</p>

<p>
— Monterei anche un serpente purchè mi conducesse alla riva, — rispose
il coraggioso ragazzo, senza esitare.
</p>

<p>
— Allora mettiti in viaggio. Porterai con te l’archibugio e la
scure.
</p>

<p>
Bada di tenere le gambe ben raccolte sul guscio e se vedi
qualche caimano accostarsi, spara senza far economia di palle e
di polvere. D’altronde credo che nessuno oserà importunarti e
sono certo che tu approderai alla riva senza incidenti.
</p>

<p>
— Sarò un cavaliere ben comico, signore. Cavalcare una tartaruga!
Non me lo sarei mai immaginato.
</p>

<p>
— Sbrighiamoci, Garcia. Ho sete e anche molta fame e tu
non devi averne meno. Questa sera però prenderemo una bella
rivincita.
</p>

<p>
— Cucinando la mia cavalcatura?
</p>

<p>
— Dentro il suo guscio, — rispose Alvaro, ridendo.
</p>

<p>
Rovesciarono con precauzione la testuggine spingendola verso
<span class="pagenum" id="Page_92">[92]</span>
la riva. Il povero rettile, imbarazzato dalle canne che gli pendevano
dai fianchi, pareva smarrito e tentava ad ogni istante di
girare su sè stesso, ma una poderosa randellata lo costringeva a
tirare innanzi.
</p>

<p>
Appena vide l’acqua vi si precipitò con impeto, sperando di
sbarazzarsi delle canne e di scomparire sotto. Il mozzo lesto come
un gatto si era già appollaiato sul largo guscio, incrociando le
gambe come i turchi.
</p>

<p>
Sentendo quel peso gravitargli addosso e sentendosi trattenere
a galla non ostante i suoi sforzi per lasciarsi colare a picco,
il rettile parve che impazzisse.
</p>

<p>
Girava su sè stesso, battendo furiosamente le zampacce, allungava
più che poteva il collo e dimenava la testa e la coda in
tutti i sensi.
</p>

<p>
Vani sforzi. L’intestino, ben gonfio e le canne la mantenevano
ostinatamente alla superficie.
</p>

<p>
— Ah! La bella trovata! — gridava il mozzo, lavorando vigorosamente
di randello. — Signor Alvaro! Che superba zattera!
Filerà come se avessi il vento in poppa!&nbsp;—
</p>

<p>
Il portoghese rideva a crepapelle vedendo gli sforzi disperati
che faceva il rettile per sbarazzarsi del suo strano cavaliere.
</p>

<p>
Porse al mozzo il moschetto e la scure e gli diede il segnale
della partenza con un «buon viaggio, amico.»
</p>

<p>
— Tornerò più presto che potrò, signore, — rispose il mozzo. — Orsù,
cammina bestiolina!&nbsp;—
</p>

<p>
La testuggine ormai convinta della inutilità dei suoi sforzi, si era
scostata dall’isolotto avanzando velocemente in mezzo alla palude.
</p>

<p>
Di quando in quando tentava di gettarsi in mezzo alle larghe
foglie delle victorie o fra i gruppi di canne, ma Garcia con due
o tre randellate, applicate senza misericordia, la costringeva a
mantenere una linea pressochè diretta.
</p>

<p>
La povera bestia, pazza di paura, nuotava rapidissima. Una
buona scialuppa montata da due rematori non sarebbe andata più
lestamente.
</p>

<p>
— Va a meraviglia, — disse Garcia, dopo d’aver dato uno
sguardo alla riva, più prossima che come si disse, distava dall’isolotto
almeno tre miglia. — Se continua così fra una mezzora e
anche meno, approderò.
</p>

<p>
Ritirò le gambe, accomodandosi meglio che potè sul largo guscio,
si mise l’archibugio armato sulle ginocchia, la scure dinanzi
e guardò verso l’isolotto.
</p>

<p>
<span class="pagenum" id="Page_93">[93]</span>
</p>

<p>
Alvaro, ritto sulla riva col fucile in mano, lo seguiva cogli
sguardi, evidentemente soddisfatto della sua trovata.
</p>

<p>
— Andrò a prenderlo presto, — si disse il mozzo. — Una zattera
non è difficile a costruirsi quando si ha una buona scure e
del legname in abbondanza, e vedo che gli alberi non mancano
sulle rive della palude.
</p>

<p>
La testuggine continuava la sua corsa, sbuffando. Non cercava
più di cacciarsi in mezzo alle <i>victoria</i> e alle canne temendo probabilmente
di provocare da parte del suo strano cavaliere una
tempesta di legnate.
</p>

<p>
Già un buon miglio era stato attraversato, quando il mozzo
s’accorse di essere seguito da un paio di caimani.
</p>

<p>
Le brutte bestiaccie si tenevano quasi interamente sommerse,
non mostrando che l’estremità del muso e le piante acquatiche
che erano cresciute sul loro dorso, sperando di avvicinarsi inosservati,
ma il mozzo che guardava anche alle spalle si era subito
accorto della loro presenza dalla scìa che si lasciavano indietro.
</p>

<p>
Si tenevano però ad una distanza di quaranta o cinquanta
passi e pareva, che almeno pel momento, non avessero alcuna intenzione
di assalirlo. Probabilmente erano molto sorpresi e fors’anche
inquieti e non riuscivano a rendersi un conto esatto che
cosa fosse quello strano cavaliere che pareva galoppasse sulle
acque della savana.
</p>

<p>
— Ecco una scorta pericolosa che rimanderei volentieri, — disse
Garcia più seccato che atterrito. — Che vogliano mangiare
le zampe al mio cavallo? Fortunatamente ci sono qui io a difenderlo.
</p>

<p>
Ritirò più che potè i piedi e armò l’archibugio, risoluto a servirsene
se i due rettili avessero dato segno di intenzioni aggressive.
</p>

<p>
La testuggine, come se si fosse accorta del pericolo, aveva raddoppiata
la  corsa. Anzi di quando in quando volgeva il capo
verso il mozzo come per chiedergli protezione.
</p>

<p>
I due <i>jacarè</i> non pareva che avessero fretta ad assalire. Seguivano
però sempre la testuggine nella sua corsa disordinata, mostrando
talvolta le loro mascelle armate di formidabili denti. Garcia
cominciava ad inquietarsi ed a trovarsi anche a disagio. La riva
era ancora lontana più d’un miglio e mezzo ed in quella parte
della savana non si scorgeva alcun isolotto su cui rifugiarsi nel
caso che la povera testuggine venisse assalita e privata delle sue
zampe.
</p>

<p>
<span class="pagenum" id="Page_94">[94]</span>
</p>

<p>
— Come la finirà? — si chiedeva il ragazzo che cominciava
a spaventarsi. — Quelle due bestiaccie non mi sembrano disposte
a lasciarci. Se con un colpo di coda mi gettassero giù?
</p>

<p>
Si volse e vide con terrore che uno dei due <i>jacarè</i>, il più
grosso, cominciava ad affrettare la corsa e mostrare il rugoso dorso.
Certo si preparava per l’attacco.
</p>

<p>
— Proviamo ad arrestarlo, — disse il mozzo.
</p>

<p>
Prese l’archibugio, versò alcuni granelli di polvere nello scodellino
onde essere più sicuro del colpo e alzatosi sulle ginocchia
mirò il caimano il quale non si trovava ormai che a quindici
passi e che teneva le mascelle aperte.
</p>

<p>
— Imiterò il signor Alvaro, — disse il coraggioso ragazzo.
</p>

<p>
E fece fuoco nella gola spalancata del mostro.
</p>

<p>
Udendo lo sparo la testuggine fece un soprassalto così brusco,
che per poco il mozzo non fu precipitato in acqua. Ebbe appena
il tempo di appoggiarsi sulle canne e di riafferrare l’archibugio
che gli era sfuggito dalle mani.
</p>

<p>
L’<i>jacarè</i> che aveva ricevuta la scarica in piena gola, aveva
fatto un salto enorme, slanciandosi quasi tutto fuori dall’acqua,
poi era ricaduto contorcendosi furiosamente e avventando a destra
ed a manca formidabili colpi di coda.
</p>

<p>
Dalla gola, che doveva essere stata attraversata dal grosso proiettile,
il sangue gli usciva a fiotti arrossando le acque.
</p>

<p>
Il suo compagno, spaventato certo dallo sparo, si era subito
inabissato scomparendo in mezzo ad un gruppo di <i>victorie regie</i>.
</p>

<p>
— Al galoppo! — gridò il mozzo con voce lieta, tempestando
il guscio della testuggine.
</p>

<p>
La <i>mydas</i> non aveva bisogno di essere incoraggiata. Pazza di
terrore fuggiva disordinatamente dirigendosi verso la riva la quale
si delineava ormai nettamente colle sue altissime piante.
</p>

<p>
In meno di dieci minuti attraversò l’ultimo tratto della savana
e salì la spiaggia arrestandosi, completamente esausta, dinanzi ai
primi alberi.
</p>

<div class="chapter">
<h2 id="cap9">CAPITOLO IX.
<span class="smaller">Assediato dai pecari.</span></h2>
</div>

<p>
Il luogo ove il mozzo era così miracolosamente sbarcato, era
ingombro di piante le quali probabilmente formavano il margine
di quella immensa foresta, che si estendeva fino sulla sponda
della baia.
</p>

<p>
<span class="pagenum" id="Page_95">[95]</span>
</p>

<p>
Splendidi palmizi, dal tronco esilissimo, che si slanciavano in alto
per quindici o venti metri, crescevano accanto alle <i>tocuma</i> dalle
lunghe spine, alle <i>jacatara</i> che quantunque appartengano alla
grande famiglia delle palme diventano liane, avvitichiandosi ai
tronchi degli alberi, mentre sotto quella folta cupola di verzura
che impediva ai raggi solari di giungere fino al suolo, s’intrecciavano
in una confusione indicibile, superbe bromelie dai ricchi
racemi a fiori scarlatti, orchidee meravigliose, passiflore felci
epifite e sipo grossissime ed interminabili.
</p>

<p>
Numerosi volatili schiamazzavano e garrivano fra i rami, specialmente
dei bellissimi cardinali dalla testa rossa e dei <i>casarito</i>,
specie di tordi che invece di nidificare sugli alberi come quasi
tutti gli altri uccelli, costruiscono sul suolo una specie di cupola
coll’entrata a laberinto.
</p>

<p>
Il mozzo dopo aver legata la testuggine al tronco d’un albero,
si era inoltrato sotto la foresta per cercare innanzi a tutto un
po’ d’acqua o per lo meno delle frutta che potessero spegnergli l’ardente
sete che lo tormentava.
</p>

<p>
Trovare delle frutta era forse più facile che un torrente, essendo
quel terreno assai secco, quantunque protetto dal quel caos
di foglie immense e di festoni di liane, sicchè il mozzo che non
osava spingersi molto lontano e che aveva anche molta fretta di
costruire la zattera, si mise a esaminare le piante.
</p>

<p>
Aveva percorso due o trecento metri, quando si arrestò dinanzi
ad un albero enorme, ricco di rami e di foglie e carico di frutta
enormi, grosse come zucche, colla corteccia giallastra e irta di
protuberanze.
</p>

<p>
— Speriamo che quelle frutta siano commestibili, mormorò il
mozzo.
</p>

<p>
Si era aggrappato ad una liana che scendeva da un ramo,
quando un rumore strano che veniva da un folto gruppo di cespugli,
lo arrestò perplesso.
</p>

<p>
— Che vi siano degl’indiani qui? — si chiese con ansietà.
</p>

<p>
Il rumore aumentava. Pareva che piuttosto che un uomo, qualche
animale stridesse i denti o li battesse fortemente gli uni contro
gli altri. Garcia, lo abbiamo già veduto alla prova, possedeva
un coraggio veramente eccezionale in un ragazzo della sua età,
tuttavia si sentiva il cuore battere precipitosamente come se volesse
uscirgli dal petto.
</p>

<p>
D’altronde anche un uomo che si fosse trovato solo, in mezzo
a quella foresta che poteva nascondere mille pericoli, abitata oltre
<span class="pagenum" id="Page_96">[96]</span>
che da mangiatori di carne umana anche da belve non meno sanguinarie
dei selvaggi, non si sarebbe certamente mantenuto tranquillo.
</p>

<p>
Con una mano stretta alla liana e coll’altra armata dell’archibugio,
Garcia ascoltava attentamente cercando di spiegarsi le
cause di quei rumori.
</p>

<p>
Ad un tratto udì dei grugniti, poi uno scricchiolare di rami.
</p>

<p>
— Che vi siano dei cinghiali qui? — si domandò, cominciando
a tranquillizzarsi. — E perchè no? Ve ne sono anche da noi
e mi hanno anche detto che valgono quanto i maiali.
</p>

<p>
Che bella sorpresa pel signor di Correa se gliene portassi
uno!&nbsp;—
</p>

<p>
Un po’ rassicurato, si nascose dietro il tronco dell’albero, tenendo
il dito sul grilletto dell’archibugio.
</p>

<p>
La sua attesa non fu lunga. I folti cespugli si erano aperti per
lasciare il passo ad un animale che rassomigliava e che aveva
anche la statura d’un cinghiale.
</p>

<p>
Se Garcia avesse avuto qualche conoscenza sugli animali che
infestavano le immense foreste del Brasile, si sarebbe ben guardato
dall’affrontare quel cinghiale.
</p>

<p>
Era un <i>pecari tajasou</i>, un porco selvatico, dei più pericolosi
e che non teme di assalire l’uomo anche se non viene importunato.
</p>

<p>
Questi animali che in quell’epoca erano numerosissimi e che
ora s’incontrano solamente nelle selve dell’interno, non vanno
mai soli. Emigrano a branchi che sovente si compongono di cinquanta
e perfino di cento capi, e guai a chi osa assalirli o anche
semplicemente attraversare loro la via.
</p>

<p>
Piombano sull’imprudente con furore indescrivibile e servendosi
delle loro lunghe e solidissime zanne in un momento lo fanno
a pezzi.
</p>

<p>
Garcia che credeva di aver dinanzi un semplice cinghiale e
che voleva assicurarsi una succolenta cena, senza sacrificare la testuggine,
che poteva costituire una preziosa riserva, non esitò più.
</p>

<p>
Puntò l’archibugio e fece fuoco sul pecari che si era arrestato
a quindici passi, per dissotterrare una radice.
</p>

<p>
L’animale, attraversato da parte a parte dal proiettile, stramazzò
in mezzo ai cespugli mandando un urlo acutissimo che si
ripercosse lungamente sotto le folte vôlte di verzura.
</p>

<div class="figcenter"><a id="fill-097"></a>
  <img src="images/ill-097.jpg" alt="">
<p class="caption">Un uomo era comparso fra due macchie di arbusti, e li guardava, sorridendo.... (<span class="smcap">Cap. XI</span>).</p>
</div>

<p>
Il mozzo, felice di quel successo, stava per slanciarsi onde finirlo
a colpi di scure, quando udì un fracasso indiavolato. I rami
<span class="pagenum" id="Page_99">[99]</span>
dei cespugli cadevano falciati come se cento coltelli li tagliassero,
le foglie volavano in aria, mentre da tutte le parti echeggiavano
grugniti e urla furiose.
</p>

<p>
— Che abbia commesso una corbelleria? — si chiese il mozzo.
</p>

<p>
Si gettò l’archibugio sulle spalle e s’aggrappò lestamente alla
liana per mettersi in salvo sull’albero.
</p>

<p>
Si era appena innalzato di tre o quattro metri quando vide
irrompere, colla velocità d’una tromba, una cinquantina di cinghiali.
</p>

<p>
Parevano in preda ad una collera terribile. Avevano le setole
irte, i codini alzati che dimenavano disordinatamente e gli occhi
accesi.
</p>

<p>
Giunsero in un lampo addosso all’albero, che subito circondarono
ed i più vicini s’alzarono sulle zampe deretane, mordendo ferocemente
la corteccia e la liana che aveva servito al ragazzo
per innalzarsi.
</p>

<p>
Gli altri invece saltavano come se fossero indemoniati, ora
correndo verso il loro compagno che era già spirato ed ora tornando
verso l’albero coi segni della più viva irritazione.
</p>

<p>
Guardavano ferocemente il mozzo, coi loro occhietti neri che
la collera rendeva scintillanti e battevano le loro lunghe zanne
le une contro le altre, producendo un fracasso impossibile a descriversi.
Garcia che si era messo al sicuro su un grosso ramo e
che aveva avuto il tempo di portare con sè l’archibugio, non si
era molto spaventato per quell’improvvisa aggressione. Infine quei
cinghiali non avevano unghie per potersi arrampicare e di lassù
poteva ridersene della loro collera.
</p>

<p>
— Quando si saranno persuasi dell’inutilità dei loro sforzi, se
ne andranno, — si era detto il bravo ragazzo.
</p>

<p>
S’ingannava e quanto! Se vi sono degli animali testardi e
vendicativi all’eccesso, sono appunto i pecari brasiliani.
</p>

<p>
Dopo i primi sfoghi di collera, avevano lasciata in pace la
corteccia dell’albero, convinti che non sarebbero mai riusciti a
rodere quel tronco enorme, ma si erano sdraiati a breve distanza
coll’evidente intenzione di assediare il ragazzo.
</p>

<p>
— Eccomi in un bell’impiccio — mormorò Garcia, che cominciava
ad inquietarsi. — Che cosa penserà il signor Alvaro
non vedendomi comparire? Se questo assedio si prolungasse?
E quel bravo signore non è meno assetato di me?
</p>

<p>
Vivaddio! Ho il fucile e le munizioni non mi fanno difetto.
</p>

<p>
Proviamo a disperdere questi noiosi porci. Quando ne avrò
<span class="pagenum" id="Page_100">[100]</span>
ammazzati quattro o cinque, spero che si decideranno ad andarsene
e lasciarmi costruire la zattera.&nbsp;—
</p>

<p>
Ricaricò l’archibugio, si mise a cavalcioni del ramo e fece
fuoco contro un vecchio maschio che pareva il più furibondo di
tutti e che saltellava attorno al tronco, strappando di quando in
quando larghi pezzi di corteccia.
</p>

<p>
Vedendolo cadere, tutta la banda, anzichè fuggire spaventata,
balzò verso l’albero con un urlìo spaventevole piantando le zanne
nel legno.
</p>

<p>
Il mozzo con una terza archibugiata fece scoppiare la testa ad
un altro pecari non ottenendo altro che di far raddoppiare il furore
dei superstiti.
</p>

<p>
Stava per continuare le fucilate, quando un pensiero lo trattenne.
</p>

<p>
— E se questi spari venissero uditi dai selvaggi? Preferisco
sostenere l’assedio di questi cinghiali piuttosto che di veder accorrere
i mangiatori di carne umana.
</p>

<p>
Povero signor Alvaro! Come sarà inquieto udendo queste fucilate!
Alla malora questi animalacci e la loro cocciutaggine.
Orsù, armiamoci di pazienza e aspettiamo la notte. Quando dormiranno
tenterò di andarmene alla chetichella.
</p>

<p>
Intanto proviamo queste frutta.&nbsp;—
</p>

<p>
Si spinse verso l’estremità del ramo dove ne penzolavano parecchie,
grosse come la testa d’un bambino e con un colpo di
scure ne spaccò una.
</p>

<p>
Nell’interno conteneva una polpa giallastra, somigliante a
quella delle zucche, ma più tenera e un po’ acquosa.
</p>

<p>
— Se queste non sono zucche, saranno qualche cosa di simile, — disse. — Spero
che calmeranno la mia sete e anche la fame.
</p>

<p>
Si provò a trangugiare un boccone di quella polpa e la trovò
dolciastra e tutt’altro che cattiva. Se avesse avuto un po’ di fuoco
per arrostirla l’avrebbe gradita ben di più, poichè il caso lo aveva
condotto su un <i>fructa de pao</i> o meglio su un albero del pane.
Ignorando però che specie di frutta fossero, si accontentò di fare
una scorpacciata di polpa cruda, calmando ad un tempo la sete
e anche la fame che cominciava a tormentarlo.
</p>

<p>
Durante quel pasto i pecari non avevano cessate le loro dimostrazioni
ostili e non solo verso il mozzo, bensì anche verso i
loro compagni morti i quali erano stati ridotti a brani.
</p>

<p>
Sfogatisi un po’ erano tornati a disperdersi, senza però allontanarsi
troppo dal <i>fructa de pao</i> onde essere pronti ad impedire
la fuga all’assediato.
</p>

<p>
<span class="pagenum" id="Page_101">[101]</span>
</p>

<p>
Anzi di quando in quando tornavano furibondi, galoppavano
intorno alla pianta, urlando come se venissero scannati, poi tornavano
in mezzo ai cespugli cercando bacche e radici.
</p>

<p>
Il mozzo cominciava ad averne fino sopra i capelli di quell’assedio
che minacciava di prolungarsi indefinitamente. Non già che
fosse inquieto per sè stesso, ma pel povero Alvaro che doveva
trovarsi alle prese colla sete e colla fame.
</p>

<p>
Già due o tre volte si era provato a scendere, credendo che i
pecari si fossero allontanati, ma appena si aggrappava alla liana
li vedeva subito tornare al galoppo. Anche cercando le bacche e
le radici lo sorvegliavano attentamente.
</p>

<p>
La giornata trascorse così in continue ansie pel povero ragazzo,
il quale trovava le ore eternamente lunghe ed il sole molto
pigro. Il suo pensiero era sempre rivolto al signor di Correa che
doveva ben impazientirsi di quell’inesplicabile ritardo, e crederlo
fors’anche morto.
</p>

<p>
Finalmente anche il sole tramontò e le tenebre invasero bruscamente
la foresta.
</p>

<p>
Il mozzo vide con gioia che i pecari cominciavano a coricarsi
fra i cespugli che circondavano l’albero. Quei testardi non volevano
però ancora levare l’assedio, più che mai risoluti a vendicare
i loro compagni.
</p>

<p>
— Pare impossibile! — esclamò il mozzo. — Se fossero uomini
comprenderei la loro cocciutaggine, ma delle bestie! Il signor
Alvaro stenterà a credere che io sia rimasto assediato per tanto
tempo.
</p>

<p>
Attese un paio d’ore prima di osare di muoversi, temendo che
quei maledetti animali avessero collocato delle sentinelle presso
l’albero, poi caricò l’archibugio, si appese alla cintura un paio di
frutta dell’albero del pane e la scure e lasciò silenziosamente il
ramo, aggrappandosi a delle liane che giungevano fin presso il
suolo.
</p>

<p>
Al di sotto tutto era silenzioso. Non udiva che in lontananza
i fischi e gli stridi prolungati delle <i>parraneca</i> che dovevano essere
numerose nell’immensa palude.
</p>

<p>
Si lasciò scivolare dolcemente lungo la liana, soffermandosi di
quando in quando per ascoltare, poi rassicurato dal silenzio, continuò
la discesa finchè toccò il suolo.
</p>

<p>
I pecari non si erano svegliati; russavano tranquillamente in
mezzo ai cespugli.
</p>

<p>
Impugnò l’archibugio per la canna e si allontanò adagio adagio,
<span class="pagenum" id="Page_102">[102]</span>
dirigendosi verso la palude. Appena fu ad un due o trecento
passi, abbandonò ogni precauzione e partì a corsa disperata.
</p>

<p>
In pochi minuti giunse là dove aveva lasciata la tartaruga.
Anche il rettile dormiva colla testa affondata entro il guscio.
</p>

<p>
— Lasciamola qui per ora; la imbarcherò più tardi onde impedire
alle belve, che qui non devono mancare, di divorarmela.
</p>

<p>
Temendo di essere ancora troppo vicino ai pecari, continuò la
corsa per un quarto d’ora, arrestandosi sulle rive di una caletta
circondata d’alberi.
</p>

<p>
— Sbrighiamoci, — disse il bravo  ragazzo. — Il legname qui
non manca e la luna comincia ad alzarsi.
</p>

<p>
Appoggiò il fucile al tronco d’un albero e cercò innanzi a tutto
delle liane che gli erano necessarie per la costruzione della zattera.
</p>

<p>
Non aveva che da scegliere, essendo tutti gli alberi circondati
da sipos. Ne fece una buona provvista, poi avendo scorto a breve
distanza dalla riva un gruppo di quegli altissimi bambù chiamati
dai brasiliani <i>taquara</i>, che sono grossi quanto la coscia d’un
uomo e leggierissimi, ottimi sopratutto per servire alla costruzione
dei galleggianti, li assalì vigorosamente abbattendone una
dozzina.
</p>

<p>
Il materiale era più che sufficiente per una zattera capace di
reggere due persone.
</p>

<p>
Li trasportò senza fatica sulla spiaggia e li mise in acqua, legandoli
con liane. Lavorava così destramente e così rapidamente
che mezz’ora dopo il galleggiante era pronto a prendere il largo.
</p>

<p>
Con due lunghi rami improvvisò due remi e puntando con
tutte le sue forze si diresse innanzi a tutto là dove si trovava la
testuggine. Con quattro poderose randellate la svegliò e un po’
spingendola ed un po’ trascinandola, la costrinse ad imbarcarsi.
</p>

<p>
— Ci teneva troppo il signor Alvaro a questa bestia o meglio
alla sua carne, per abbandonarla alle belve od agl’indiani. Avremo
il pranzo assicurato per tre o quattro giorni.&nbsp;—
</p>

<p>
Poi si spinse risolutamente al largo, ansioso di giungere all’isolotto.
</p>

<p>
La luna che era allora sorta e che brillava in un cielo purissimo,
riflettendo i suoi raggi sulle acque della palude, gli permetteva
di dirigersi facilmente.
</p>

<p>
Gl’isolotti spiccavano nettamente sulla superficie argentea formando
delle enormi macchie brune che si potevano distinguere
senza bisogno di cannocchiali.
</p>

<p>
<span class="pagenum" id="Page_103">[103]</span>
</p>

<p>
Il mozzo, approfittando della poca profondità delle acque, verso
la mezzanotte giungeva in mezzo alla palude.
</p>

<p>
In quel momento su uno degli isolotti vide un grosso punto
luminoso brillare fra le piante che lo coprivano.
</p>

<p>
— Deve essere il signor Alvaro, — pensò.
</p>

<p>
Ad un tratto cessò di remare e fece un gesto di sorpresa e
anche di spavento.
</p>

<p>
— Ma no, — disse. — Quel fuoco non arde sull’isolotto che ci
serviva di rifugio. No, brucia su un altro. Il nostro si trova laggiù,
più all’ovest, se non m’inganno; lo scorgo benissimo ed era
il solo che avesse quella forma allungata.&nbsp;—
</p>

<p>
Un sudore freddo gli bagnò il viso mentre un’angoscia profonda
gli stringeva il cuore.
</p>

<p>
— Che i selvaggi siano giunti qui, che abbiano sorpreso il signor
Alvaro? Quegli isolotti non erano abitati che da volatili e
che io sappia gli uccelli non hanno mai imparato ad accendere il
fuoco.&nbsp;—
</p>

<p>
I terrori del povero ragazzo erano giustificati. Chi poteva
aver approdato su quell’isolotto se non dei selvaggi? Il signor
Alvaro non doveva aver lasciato il suo non avendo a sua disposizione
legname sufficiente per costruire una zattera, anche minuscola.
</p>

<p>
— Che vi si sia recato a nuoto? — si chiese Garcia. — No,
non credo che abbia avuto l’audacia di commettere una simile
imprudenza sapendo che la palude è abitata da caimani e anche
da enormi serpenti.&nbsp;—
</p>

<p>
Rimase parecchi minuti perplesso, poi prese risolutamente il
suo partito.
</p>

<p>
— Andiamo all’isolotto, innanzi a tutto, — disse. — Se non
troverò colà il signor Alvaro, mi accosterò cautamente all’altro e
vedrò chi avrà acceso quel fuoco.&nbsp;—
</p>

<p>
Girò al largo per non farsi scorgere e si diresse verso l’altro
il quale si trovava a circa cinquecento metri dal primo, un po’
verso l’ovest.
</p>

<p>
In dieci minuti attraversò la distanza e s’accostò prudentemente
alla riva. Era certo di non essersi ingannato perchè aveva
subito riconosciute quelle tenacissime piante che avevano guastato
il filo della scure.
</p>

<p>
Affondò una pertica nel fango, legò la zattera, armò l’archibugio
e salì silenziosamente la riva, aprendosi il passo fra le canne
</p>

<p>
<span class="pagenum" id="Page_104">[104]</span>
</p>

<p>
Giunse in mezzo ai <i>pao de ferro</i>, dove il giorno innanzi avevano
acceso il fuoco e cucinate le traira e non vide nessuno.
</p>

<p>
Il fuoco era spento, forse da molte ore poichè la cenere era
ormai fredda. Garcia provò una stretta al cuore e impallidì.
</p>

<p>
— Che cosa è dunque successo al signor Alvaro? — si chiese,
con crescente angoscia. — Ah! Mio Dio che cosa farò io solo, perduto
nelle foreste americane?&nbsp;—
</p>

<div class="chapter">
<h2 id="cap10">CAPITOLO X.
<span class="smaller">Un dramma nella foresta.</span></h2>
</div>

<p>
Il povero ragazzo stava per abbandonarsi alla disperazione
quando un improvviso pensiero venne a risollevare il suo coraggio.
</p>

<p>
Era ammissibile che Alvaro, uomo valorosissimo e anche vigoroso,
quantunque giovane, si fosse lasciato prendere dai selvaggi
senza opporre la menoma resistenza? No, Garcia non poteva crederlo.
</p>

<p>
In tal caso avrebbe subito trovato le tracce d’una lotta a tutta
oltranza, mentre invece mancavano assolutamente sull’isolotto. I
cespugli erano intatti, gli avanzi del fuoco non erano stati sconvolti
e nè sui tronchi nè sulle foglie degli alberi si scorgeva alcuna
freccia.
</p>

<p>
Il portoghese, probabilmente molto inquieto per la lunga assenza
del mozzo, doveva aver lasciato quel rifugio colla speranza
di poter attraversare felicemente la laguna, cosa tutt’altro che impossibile
per un nuotatore della sua forza.
</p>

<p>
Garcia un po’ rassicurato attraversò l’isolotto e ebbe subito la
prova di non essersi ingannato sulle sue congetture.
</p>

<p>
Sulla riva opposta, là dove avevano sorpresa la testuggine,
scorse a terra numerose canne che parevano tagliate di recente
stillando ancora un po’ di linfa.
</p>

<p>
— Deve aver costruito un galleggiante con queste piante, rinforzandolo
forse con quelle immense foglie che da sole costituiscono
delle piccole zattere.
</p>

<p>
Minacciato dai caimani o dai serpenti d’acqua si sarà fermato
su quell’isoletta dove ho veduto brillare quel fuoco.
</p>

<p>
Andiamo ad assicurarcene.&nbsp;—
</p>

<p>
Pienamente tranquillizzato, il mozzo tornò alla zattera e riprese
il largo. Quantunque si sentisse completamente sfinito da
tanti sforzi troppo gravosi per un ragazzo della sua età e le sue
palpebre involontariamente si chiudessero, puntando vigorosamente
<span class="pagenum" id="Page_105">[105]</span>
spinse la zattera verso l’isolotto fra le cui piante vedeva sempre
brillare il fuoco ed innalzarsi una nuvoletta di fumo.
</p>

<p>
Non impiegò più di un quarto d’ora ad attraversare i quattro
o cinquecento metri che lo separavano e andò ad arenarsi su un
banco di sabbia coperto in parte di canne.
</p>

<p>
Lì presso scorse subito un galleggiante formato da fasci di
canne e da foglie di <i>victoria</i>, capace di reggere bene o male una
persona.
</p>

<p>
— È il signor Alvaro che l’ha costruito! — esclamò con voce
giuliva.
</p>

<p>
Si slanciò sul banco e raggiunse l’isolotto facendo fuggire alcuni
uccelli acquatici che sonnecchiavano fra le erbe, tenendosi ritti
sui loro lunghi trampoli.
</p>

<p>
In mezzo ad un gruppo di alberi scorse, assiso dinanzi ad alcuni
rami che stavano già per spegnersi, un uomo il quale pareva
che dormisse o meditasse, tenendosi la testa fra le mani.
</p>

<p>
Un grido di gioia gli sfuggì.
</p>

<p>
— Signor Alvaro!&nbsp;—
</p>

<p>
Il portoghese che forse sonnecchiava, udendo quella voce ben
nota, aveva alzata la testa guardando cogli occhi semi-chiusi il
mozzo, poi con una rapida mossa si era levato, allargando le
braccia.
</p>

<p>
— Ah! Mio bravo ragazzo! — esclamò, stringendoselo al petto. — Per
centomila caimani, da dove vieni? Quante ansie e quante
paure in queste dodici ore! Briccone! Puoi vantarti d’avermi fatto
pur tremare!
</p>

<p>
— Mi credevate morto, signor Alvaro?
</p>

<p>
— E anche mangiato — disse il giovane. — Credi che non abbia
udito i tuoi colpi d’archibugio? Non ti difendevi contro gl’indiani?
</p>

<p>
— Ma no, signore, sparavo contro certi cignali ferocissimi che
mi avevano assediato su un albero.
</p>

<p>
— Spero che me ne avrai portato almeno uno. Muoio di fame,
se non di sete.
</p>

<p>
— Mi è stato impossibile signore, ma vi ho imbarcata la tartaruga
e non sarà meno gustosa della carne dei cinghiali.
</p>

<p>
— Tu sei un ragazzo previdente, mio buon Garcia.
</p>

<p>
— E anche delle frutta per dissetarvi.
</p>

<p>
— Non ne ho bisogno. Ho trovato su quest’isolotto di quelle
certe pere che abbiamo già assaggiate e che hanno calmata la
mia sete.
</p>

<p>
<span class="pagenum" id="Page_106">[106]</span>
</p>

<p>
— Ma perchè avete lasciato l’isolotto, signore?
</p>

<p>
— Per venirti a raggiungere e soccorrere. Non hai udito i
miei spari?
</p>

<p>
— No, signore.
</p>

<p>
— Ho scaricato più di dieci volte il mio archibugio, poi non
udendo alcuna risposta da parte tua, mi ero deciso di tentare la
traversata della laguna e forse vi sarei riuscito se i caimani non
mi avessero costretto a rifugiarmi più che presto su questo isolotto.&nbsp;—
</p>

<p>
Il mio galleggiante, formato da sole canne e da foglie mi reggeva
a malapena e avevo le gambe sempre in acqua.
</p>

<p>
— Ho trovato la vostra zattera.
</p>

<p>
— Basta colle chiacchiere, Garcia e pensiamo alla cena. Mi
racconterai le tue avventure quando avremo riempito il ventre.&nbsp;—
</p>

<p>
Gettò sul fuoco che stava per spegnersi, dei rami secchi che
aveva raccolti sotto le piante e delle canne, ravvivandolo e si fece
condurre alla zattera dove la testuggine, inconscia della triste
sorte che l’aspettava, dormiva profondamente.
</p>

<p>
La sollevarono con grande fatica, essendo pesantissima, la decapitarono
per non farla soffrire troppo e la gettarono, rovesciata
sul dorso, in mezzo alla brace.
</p>

<p>
— Povera bestia! — esclamò Garcia, udendo le carni a friggere. — Quale
ingratitudine da parte nostra, signore!
</p>

<p>
— Il ventre non ragiona, amico mio, — rispose Alvaro che
fiutava avidamente il profumo squisito che esalava il gigantesco
arrosto.
</p>

<p>
— Ah! Dimenticavo le mie zucche!&nbsp;—
</p>

<p>
Andò a prendere le due grosse frutta e le gettò ai piedi di
Alvaro.
</p>

<p>
— E tu le chiami zucche queste, — disse il portoghese. — Sono
frutta degli alberi del pane, mio caro, che surrogheranno i
biscotti che ci mancano.
</p>

<p>
Ne ho assaggiate ancora e ti posso dire che arrostite sui carboni
sono squisite.
</p>

<p>
— To’! Vi sono anche delle piante che producono dei pani! — esclamò
il mozzo. — Fortunato paese dove si può fare a meno
dei fornai.&nbsp;—
</p>

<p>
Alvaro levò la corteccia e tagliò la polpa in larghe fette che
depose sui carboni.
</p>

<p>
<span class="pagenum" id="Page_107">[107]</span>
</p>

<p>
La tartaruga, che doveva essere ben grassa, friggeva intanto
allegramente entro il suo guscio che a poco a poco si carbonizzava,
senza però lasciar perdere il succo dell’animale che è squisitissimo.
Perfino il mozzo, con tutto il suo rincrescimento, si sentiva
venire l’acquolina in bocca e aspirava non meno avidamente
del famelico compagno, l’odore delizioso che tramandava l’arrosto.
</p>

<p>
Quando Alvaro credette la testuggine sufficientemente cotta,
con pochi colpi di scure ben applicati sui fianchi, levò il guscio
inferiore che era quasi piatto, e agli occhi stupefatti del mozzo
apparve il corpo del disgraziato rettile splendidamente arrosolato
e nuotante in un succo giallastro che esalava un profumo più che
squisito.
</p>

<p>
— Bagna e mangia senza economia, — disse Alvaro levando
dal fuoco le fette delle frutta del pane.
</p>

<p>
Non avrai mai fatto una cena così deliziosa, te lo assicuro.
</p>

<p>
— Signore, — disse il mozzo, dopo alcuni bocconi, — se questo
non è veramente pane, per bontà e per gusto non è certo
inferiore. Ha del carciofo e della zucca marina.
</p>

<p>
— Trovi che possa surrogare i biscotti?
</p>

<p>
— Sì, signore.
</p>

<p>
— Allora quando giungeremo alla costa mi condurrai dove si
trova quell’albero e faremo una grossa provvista di quelle frutta.&nbsp;—
</p>

<p>
Quando furono ben sazii, i due naufraghi si stesero in mezzo
alle erbe, coi piedi rivolti verso il fuoco e senza preoccuparsi nè
dei caimani, nè dei serpenti d’acqua chiusero gli occhi coll’intenzione
di fare una lunga dormita.
</p>

<p>
Già nè l’uno nè l’altro potevano più tenere aperti gli occhi.
</p>

<p>
Anche quella seconda notte passata in mezzo alla laguna, trascorse
senza allarmi. Dormirono tutte di fila ben dodici ore e
quando si svegliarono il sole era ben alto sull’orizzonte.
</p>

<p>
La zattera si trovava ancora al medesimo posto. Imbarcarono
gli avanzi della tartaruga che potevano servire ancora per un paio
di giorni e fecero innanzi a tutto ritorno all’isolotto per prendere
i due bariletti di munizioni, che Alvaro aveva ben nascosti in
mezzo ad un folto cespuglio, non avendo osato imbarcarli sul suo
fragile galleggiante.
</p>

<p>
Assicuratisi che sulla laguna non si scorgeva alcuna piroga,
verso le due del meriggio si rimettevano in viaggio verso la costa.
</p>

<p>
Ne avevano provate già perfino troppe delle avventure su
quelle isolette e desideravano ardentemente tornare sotto le grandi
foreste, dove almeno erano certi di trovare dell’acqua e anche
<span class="pagenum" id="Page_108">[108]</span>
della selvaggina. E poi volevano tornare al più presto alla baia,
colla speranza che qualche nave o spinta dalle correnti o collo
scopo di esplorare le coste che si estendevano verso il sud, durante
la loro assenza avesse gettata l’ancora in quel magnifico bacino
che doveva essere uno dei più vasti dell’America meridionale.
</p>

<p>
Impiegarono due ore a compiere quella traversata, avendo il
vento e anche la corrente contrarii e discesero là dove il mozzo
era approdato insieme alla povera testuggine.
</p>

<p>
— Conducimi innanzi tutto a quell’albero, — disse Alvaro,
dopo di essersi caricati di tutte le loro cose e di aver impacchettati
in alcune larghe foglie, gli avanzi del rettile.
</p>

<p>
— E se i cinghiali ci fossero ancora? — chiese il mozzo.
</p>

<p>
— Siamo in due ora e daremo battaglia, — rispose il portoghese. — Vedremo
se oseranno assalirci.&nbsp;—
</p>

<p>
S’inoltrarono sotto la foresta e giunsero ben presto sotto l’albero
del pane, ma i pecari, accortisi forse della fuga del prigioniero
e giudicando inutile prolungare l’assedio, se n’erano andati.
</p>

<p>
Non rimanevano che tre scheletri ben ripuliti, quelli degli animali
uccisi dal mozzo. Dei carnivori dovevano essere sopraggiunti
dopo la partenza degli assedianti e avevano spolpati per bene i
morti.
</p>

<p>
— Bah! Ci accontenteremo della testuggine per ora, — disse
Alvaro.
</p>

<p>
Raccolsero una mezza dozzina di frutta dell’albero del pane,
essendo perfino troppo carichi per fare un’ampia provvista, e dopo
qualche ora di riposo, orizzontatisi col sole, si rimisero in cammino
per cercare innanzi tutto qualche stagno d’acqua dolce e
poi proseguire verso la baia dalla quale supponevano non essere
molto lontani.
</p>

<p>
— Domani vi giungeremo di certo, — aveva detto Alvaro, per
incoraggiare il mozzo.
</p>

<p>
La foresta, di passo in passo che s’avanzavano verso l’est, accennava
a diventare più fitta che mai, rendendo estremamente
difficile non solo la marcia, ma anche il mantenimento della buona
direzione, non potendosi più scorgere il sole.
</p>

<p>
Una oscurità quasi completa regnava sotto quei vegetali e anche
una temperatura soffocante, che rendeva la respirazione difficile
come se l’aria non potesse più circolare fra quegli ammassi di
foglie gigantesche.
</p>

<p>
Era una foresta di <i>cuiera</i>, piante enormi che producono delle
zucche mostruose, lucentissime, d’un verde pallido, contenenti una
<span class="pagenum" id="Page_109">[109]</span>
polpa biancastra e molle che non serve a nulla ma che pure sono
molto pregiate dagl’indiani dei cui gusci si servono come di recipienti.
</p>

<p>
Le loro larghe foglie s’incrociavano in mille guise, formando
delle vôlte assolutamente impenetrabili, mentre i tronchi scomparivano
sotto ammassi di muschi e di piante parassite.
</p>

<p>
Non erano però i soli colossi che si presentavano agli occhi
dei due naufraghi. Altri, non meno enormi, di quando in quando
sorgevano fra quelle migliaia e migliaia di <i>cuiera</i>, arrestandoli e
costringendoli a fare dei lunghi giri per trovare un passaggio.
</p>

<p>
Erano delle <i>jupati</i> dal tronco brevissimo ma che sviluppavano
delle foglie che avevano otto o nove metri di lunghezza e
delle <i>miriti</i>, palme superbe di dimensioni esagerate, colle foglie
disposte a ventaglio e frastagliate a nastri e non meno immense
di quelle delle <i>jupati</i> anzi di più, bastandone una sola per caricare
un uomo robusto.
</p>

<p>
I volatili mancavano, non trovandosi a loro agio fra quelle
semi-oscurità; abbondavano invece le splendide e grosse <i>morpho</i>,
le più belle farfalle dell’America meridionale e fra le foglie secche
si vedevano fuggire in buon numero certi serpenti color del tabacco,
colla testa triangolare, agilissimi e anche pericolosissimi,
dei <i>mapanari</i>, chiamati dagl’indiani «i maledetti», tanto sono
velenosissimi.
</p>

<p>
I due naufraghi marciavano o meglio si trascinavano da tre
ore, chiedendosi ansiosamente quando avrebbero potuto trovare
un po’ di largo che permettesse loro di respirare un po’ d’aria
pura, quando si trovarono improvvisamente dinanzi ad un corso
d’acqua largo una ventina di metri e che pareva si dirigesse
verso il sud anzichè all’est, ossia verso la baia.
</p>

<p>
— Fermiamoci, signore, — disse Garcia. — Non mi reggo più.
</p>

<p>
— Ed io non sono in miglior stato, ragazzo mio, — rispose
Alvaro. — E sopratutto dissetiamoci.&nbsp;—
</p>

<p>
Stava per aprire le piante acquatiche che ingombravano la
riva, quando il mozzo gli mise una mano sulla spalla, dicendogli
rapidamente.
</p>

<p>
— No, signore!
</p>

<p>
— Che cos’hai? — chiese Alvaro, volgendosi rapidamente.
</p>

<p>
— Là! Guardate!
</p>

<p>
— Dove?
</p>

<p>
— Su quell’albero che s’incurva sul fiume.&nbsp;—
</p>

<p>
Un fischio acuto che risuonò in aria gli fece alzare la testa.
</p>

<p>
<span class="pagenum" id="Page_110">[110]</span>
</p>

<p>
— To’! Una scimmia! — esclamò.
</p>

<p>
— Ma l’altro non è un quadrumane.&nbsp;—
</p>

<p>
Alvaro aprì con precauzione le piante e guardò verso la direzione
che il mozzo gl’indicava.
</p>

<p>
A venti passi dal posto che occupava, si stendeva orizzontalmente,
fino quasi in mezzo al fiume, una di quelle piante chiamate
dai brasiliani <i>paiva</i> che hanno il tronco coperto di bitorzoli spinosi
e dalle cui frutta si ricava una specie di bambagia finissima,
assai soffice ma troppo corta per poter essere filata.
</p>

<p>
Sui rami di quell’albero si era rifugiata una scimmia, un cebo
fischiante, una delle meno attraenti della specie, avendo le guancie
coperte di peli bianchi, la faccia incorniciata da una barba nera
che dà loro un aspetto poco piacevole, il capo adorno di due
lunghi ciuffi che rassomigliano a due vere corna ed il mantello
invece bruno giallognolo.
</p>

<p>
Doveva essere una femmina giacchè stringeva fra le braccia
un piccino che strillava disperatamente non ostante le carezze
amorose della madre.
</p>

<p>
Sul tronco invece strisciava con precauzione, badando attentamente
dove metteva le zampe per non ferirsi contro i bitorzoli
spinosi, un superbo animale che fece tuttavia battere fortemente
il cuore del portoghese, avendolo creduto di primo occhio una tigre
o qualche cosa di simile.
</p>

<p>
Se non era una vera tigre, poteva sostenerne il paragone sia
per la statura, sia per la ferocia e la forza.
</p>

<p>
Il giaguaro americano infatti non è meno sanguinario nè meno
audace dell’abitatrice delle jungle indiane e viene annoverato, a
buon diritto, come il più terribile carnivoro dell’America del sud,
non essendovi nessun altro che possa tenergli testa.
</p>

<p>
Quantunque veramente sia un po’ più piccolo della tigre reale,
se non di quelle che abitano le isole della Sonda, raggiungendo
di rado una lunghezza di due metri, è un predone temuto dagli
stessi indiani i quali non osano affrontarlo se non sono in buon
numero.
</p>

<p>
Non ha l’elegante rigatura della tigre, tuttavia la sua pelliccia
è magnifica e si paga anche oggidì assai cara. Il suo pelame è
corto, fitto, morbido, di tinta giallo rossiccia, cosparso di bellissime
macchie nere e di punti orlati di rosso del più grazioso effetto.
</p>

<p>
Ve ne sono anche di neri con macchie più cupe, come vi
sono le pantere nere di Giava e di Sumatra e sono del pari più
terribili degli altri, ma fortunatamente sono rari.
</p>

<p>
<span class="pagenum" id="Page_111">[111]</span>
</p>

<p>
Quello che si trovava sull’albero, doveva essere uno dei più
grossi della famiglia, toccando in lunghezza i due metri, e certamente
uno dei più formidabili.
</p>

<p>
Doveva aver sorpresa la povera scimmia, divisasi forse dalle
sue compagne per cercare a terra delle frutta, e con un’abilissima
manovra l’aveva costretta a rifugiarsi su quella pianta per impedire
di tornare nella foresta dove la caccia sarebbe stata ben più
difficile, essendo i cebi schianti così agili da potersi slanciare,
senza tema di cadere, da un albero all’altro.
</p>

<p>
La disgraziata madre, comprendendo la gravità del pericolo,
fischiava disperatamente per chiamare l’attenzione delle compagne
che dovevano trovarsi nei dintorni, ma nessuna rispondeva al suo
appello.
</p>

<p>
D’altronde nulla avrebbero potuto fare contro quel terribile
carnivoro, anzi probabilmente erano subito fuggite per non incorrere
in egual sorte.
</p>

<p>
— Che splendido animale! — mormorò Alvaro, tenendosi prudentemente
nascosto fra le piante e tirandosi presso il mozzo come
se avesse avuto paura che il giaguaro glielo rapisse.
</p>

<p>
— Non è una tigre, signore, quella là? — chiese Garcia che
non pareva troppo spaventato.
</p>

<p>
— Somiglia più ad una pantera, — rispose Alvaro, che fino
allora non aveva mai veduti dei giaguari, animali ancora sconosciuti
agli europei.
</p>

<p>
— Sarà pericoloso?
</p>

<p>
— Non vorrei provare le sue unghie, mio caro.
</p>

<p>
— Che riesca a divorare quella povera scimmia?
</p>

<p>
— Lo vedremo, Garcia. Mi pare però che quella belva non faticherà
troppo a raggiungerla, quantunque il quadrumane si sia
rifugiato sugli ultimi rami.
</p>

<p>
— E lo lascieremo fare, signore?
</p>

<p>
— Ti rincresce per la scimmia?
</p>

<p>
— Sì, signor Alvaro.
</p>

<p>
— Lasciamolo avanzarsi per ora; al momento opportuno interverremo,
quantunque nulla vi sia da guadagnare per noi affrontando
quella belva che mi ha l’aria d’essere assai pericolosa.&nbsp;—
</p>

<p>
Il giaguaro continuava ad inoltrarsi senza dimostrare troppa
premura.
</p>

<p>
D’altronde le spine che coprivano il tronco della <i>paiva</i> che
erano assai acute, gl’impedivano di procedere rapidamente.
</p>

<p>
Alzava con precauzione le zampe, guardava bene dove le appoggiava
<span class="pagenum" id="Page_112">[112]</span>
per non ferirsi, manifestando il suo malumore con dei
sordi miagolii che terminavano in una specie di ululato rauco.
</p>

<p>
La scimmia che lo vedeva avvicinarsi sempre, quantunque lentamente,
raddoppiava i suoi fischi e continuava ad innalzarsi,
tenendosi ben stretto, con una mano, il piccino, il quale, conscio
del pericolo che correva la madre, mandava delle grida lamentevoli.
</p>

<p>
A poco a poco aveva raggiunto uno degli ultimi rami, ma là
giunta aveva dovuto arrestarsi giacchè il suo peso minacciava di
farlo rompere.
</p>

<p>
Si trovava proprio al di sopra del fiume e non aveva ormai
nessun scampo. Anche se si fosse lasciata cadere in acqua non
sarebbe sfuggita alle terribili unghie del giaguaro, essendo queste
belve abilissime nuotatrici.
</p>

<p>
Il giaguaro giunto a metà del tronco, desideroso di finirla, si
raccolse su se stesso, poi con un salto fulmineo balzò su uno dei
più grossi rami dove non vi erano più spine.
</p>

<p>
— La scimmia è perduta, — disse Alvaro che seguiva con
viva curiosità la manovra del carnivoro.
</p>

<p>
Ed infatti la sorte del cebo era ormai decisa. Fra pochi istanti
doveva terminare fra i denti e le unghie del carnivoro.
</p>

<p>
Il giaguaro salì rapidamente il ramo, lesto come un gatto, però
giunto ad un certo punto dovette fermarsi. Un crepitio si era
fatto udire ed il prudente ed astuto carnivoro aveva subito compreso
che non poteva andare più innanzi senza esporsi al pericolo
di capitombolare nel fiume, nel qual caso la scimmia non avrebbe
mancato di approfittare per fuggire nella foresta.
</p>

<p>
— La va male per la belva, — disse Alvaro. — Comincio a
credere che la scimmia sia ben lontana dal farsi divorare.&nbsp;—
</p>

<p>
Il carnivoro si era messo a soffiare come un gatto in collera
e sfogava il suo malumore, maltrattando la corteccia dell’albero
da cui staccava larghi pezzi.
</p>

<p>
La scimmia, pazza di terrore e sentendosi ormai perduta, si
penzolava all’estremità del ramo, tenendosi appesa colla destra
mentre colla sinistra si stringeva sempre, con vera frenesia, il piccino
che non voleva lasciare.
</p>

<p>
In quel momento, trasportate dalla corrente, passavano sotto
l’albero delle immense foglie di victoria regia, coi margini assai
rialzati e che potevano sostenere ben altro che una scimmia di
così piccola mole.
</p>

<p>
— Ah! La furba! — esclamò Alvaro.&nbsp;—
</p>

<p>
<span class="pagenum" id="Page_113">[113]</span>
</p>

<div class="figcenter"><a id="fill-113"></a>
  <img src="images/ill-113.jpg" alt="">
<p class="caption">.... poi, uno di essi, attraversò, come un lupo, la radura, mentre.... (<span class="smcap">Cap. XIII</span>).</p>
</div>

<p>
<span class="pagenum" id="Page_115">[115]</span>
</p>

<p>
In quel momento il cebo si lasciò cadere a piombo su una
delle più larghe foglie, senza abbandonare il piccino. La piccola
zattera si sommerse un po’ sotto l’urto, poi risalì a galla mentre
la scimmia festeggiava la sua vittoria con un lungo fischio.
</p>

<p>
La corrente che era piuttosto rapida la trasportava verso la
riva opposta.
</p>

<p>
Il giaguaro che vedeva sfuggirsi la preda aveva mandato un
furioso miagolio. Staccò le unghie dalla corteccia poi si slanciò
risolutamente in acqua.
</p>

<p>
Aveva calcolato male la distanza che lo separava dal cebo.
Invece di piombare sulla piccola zattera cadde due passi più indietro
e si sommerse sollevando un largo sprazzo di spuma.
</p>

<p>
— È rimasto burlato il ghiottone! — esclamò Garcia, felice di
quell’inaspettato scioglimento.
</p>

<p>
— Adagio, mio caro, — rispose Alvaro. — Se quell’animale
si è gettato in acqua, vuol dire che è un nuotatore e la scimmia
non è ancora giunta alla riva.&nbsp;—
</p>

<p>
In quel momento alla superficie del fiume si produsse un rigonfiamento
di spuma, poi si udirono risuonare, strozzati, gli ululati
della belva misti a dei muggiti stridenti che parevano lanciati da
qualche altro animale.
</p>

<p>
— Pare che la belva sia alle prese con qualcuno, — disse
Alvaro, chinandosi sulla riva per meglio osservare.
</p>

<p>
Ad un tratto una coda, o meglio un cilindro nerastro, emerse
dalle acque, ripiegandosi tosto, quindi apparve il giaguaro ma non
era più libero.
</p>

<p>
Un serpente enorme lo aveva avvolto fra le sue spire e così
strettamente da soffocarlo.
</p>

<p>
Era un <i>sucuriù</i> chiamato anche <i>boa anaconda</i>, il più enorme
dei rettili brasiliani, raggiungendo talvolta una lunghezza di tredici
a quattordici metri e che vive in fondo ai fiumi.
</p>

<p>
Quantunque non sia velenoso, possiede al pari dei pitoni, una
tale forza da soffocare facilmente anche un bue fra le sue spire.
</p>

<p>
Sentendosi forse urtare dal giaguaro che nel salto doveva essere
sceso fino in fondo al fiume, lo aveva prontamente afferrato.
</p>

<p>
Il rettile ed il carnivoro, entrambi formidabili, lottavano con
furore ora salendo a galla ed ora sommergendosi.
</p>

<p>
Il primo continuava a stringere la preda cercando di fracassarle
le costole e la spina dorsale; il secondo, pazzo di dolore
lavorava ferocemente di denti e d’artigli lacerando la pelle dell’avversario.
</p>

<p>
<span class="pagenum" id="Page_116">[116]</span>
</p>

<p>
Il sangue arrossava l’acqua, ma il boa non allargava i suoi
anelli, certo della vittoria finale.
</p>

<p>
Per alcuni istanti furono veduti dibattersi alla superficie e furono
uditi i miagolii disperati dell’uno ed i fischi dell’altro, poi
entrambi scomparvero in un largo cerchio di sangue per non più
riapparire.
</p>

<p>
— Perdinci! — esclamò Alvaro. — Ecco dei nemici dai quali
noi dovremo, d’ora innanzi, ben guardarci.
</p>

<p>
— Che sia morta quella tigre, signore? — chiese Garcia che
era assai pallido.
</p>

<p>
— Lo suppongo, e anche quel serpentaccio non deve trovarsi
troppo bene, ammesso che sia riuscito a soffocare l’avversario
e dovremo approfittare per attraversare subito il fiume.
</p>

<p>
— E se ve ne fossero degli altri?
</p>

<p>
— Sarebbero accorsi a prendere parte alla lotta. Ah! E la
scimmia?
</p>

<p>
— Ha preso terra ed è scomparsa nella foresta.
</p>

<p>
— Sbrighiamoci finchè il boa è occupato a divorarsi il carnivoro
o sta spirando.&nbsp;—
</p>

<p>
Tagliarono frettolosamente alcuni bambù, li legarono alla meglio
con delle liane e una mezz’ora d’ora dopo si trovarono sull’altra
riva, sbarcando nel medesimo luogo ove la scimmia si era
messa in salvo.
</p>

<div class="chapter">
<h2 id="cap11">CAPITOLO XI.
<span class="smaller">Nella foresta vergine.</span></h2>
</div>

<p>
Anche sulla riva opposta la foresta continuava e non meno
folta di quella che i naufraghi avevano attraversata poco prima
con tanta fatica.
</p>

<p>
Era anzi più intrecciata essendo composta d’una infinita varietà
di piante che crescevano confusamente le une accanto alle
altre, strette da liane smisurate e da arbusti e da radici enormi
che sorgevano da tutte le parti non trovando più posto nel sottosuolo,
convertito ormai in una massa fibrosa che doveva avergli
dato la consistenza quasi della pietra.
</p>

<p>
Allacciati gli uni agli altri dalle <i>sipo</i>, dalle <i>jacitara</i>, dalle
<i>barbe dei pao</i> e da quelle strane aroidee che hanno le radici
in aria e che poi lasciano pendere fino al suolo, vi erano cedri
<span class="pagenum" id="Page_117">[117]</span>
brasiliani che danno quel legno ricercato chiamato <i>jacarandò</i>,
palme regie che hanno il tronco altissimo e così perfetto che sembra
opera di tornitori; ficus che somministrano la preziosa guttaperca
incidendo i loro tronchi; bombonasse delle cui foglie oggidì
si fabbricano i pregiati cappelli chiamati di panama e palme quaresine
dai fiori purpurei che s’intrecciavano con quelli profumati
delle <i>laranazias</i>.
</p>

<p>
Una umidità penetrante regnava sotto quei vegetali sprigionando
un intenso odore di muffa che faceva arricciare il naso ai
due naufraghi.
</p>

<p>
— È una foresta vergine questa, — disse Alvaro che avrebbe
desiderato meglio trovarsi in una prateria. — Come faremo noi
a dirigerci sotto queste piante che non lasciano filtrare nemmeno
un raggio di sole? Comincio a credere che non ci sarà facile ritrovare
la baia.
</p>

<p>
— Che ci siamo smarriti? — chiese il mozzo.
</p>

<p>
— Lo temo.
</p>

<p>
— Che queste maledette foreste coprano tutto il Brasile?
</p>

<p>
— Sembra che gl’indiani non si prendano alcuna cura di atterrarle.
Per essi l’agricoltura è lettera morta.
</p>

<p>
— Sfido io! Si mangiano fra di loro! E poi le frutta non sono
rare nelle loro foreste.
</p>

<p>
— E anche la selvaggina non manca. Odi questo fracasso?&nbsp;—
</p>

<p>
Uno scoppio d’urla acutissime era rimbombato improvvisamente
sotto le piante facendo tacere di colpo una banda di pappagalli
che cicalava fra i rami d’un cedro. Erano così assordanti
che il mozzo fu costretto a turarsi gli orecchi.
</p>

<p>
— Chi sono gli autori di questo spaventevole concerto? — chiese. — Delle
belve forse.
</p>

<p>
— Saranno delle scimmie, — rispose Alvaro.
</p>

<p>
— Che gole hanno? foderate di ottone o di rame? Si direbbe
che hanno dei tromboni e dei bombardoni in corpo.
</p>

<p>
— Ma che! Un’orchestra intera, — disse il mozzo ridendo.
</p>

<p>
Le urla erano diventate così acute che tutta la foresta rintronava.
Pareva che si pelassero vivi mille maiali.
</p>

<p>
— Andiamo a far tacere questi importuni, — disse Alvaro. — Se
potremo, faremo qualche colpo per procurarci un arrosto.
</p>

<p>
Il calore ha guastato già la nostra riserva e la carne della
testuggine puzza orrendamente.
</p>

<p>
— Avreste il coraggio di mangiare una scimmia?
</p>

<p>
<span class="pagenum" id="Page_118">[118]</span>
</p>

<p>
— E perchè no, Garcia. È una selvaggina che vale quanto
un’altra.&nbsp;—
</p>

<p>
Guidati da quei clamori che non cessavano un solo istante, i
due naufraghi s’avanzarono sotto gli alberi, tenendo gli archibugi
sotto il braccio. Dopo l’incontro fatto col giaguaro, avevano compreso
che non dovevano lasciare da parte ogni prudenza.
</p>

<p>
Girando e rigirando intorno alle piante e dibattendosi fra le
reti delle <i>sipo</i> e delle radici, percorsero dopo una lunga ora, cinque
o seicento passi, giungendo là dove i concertisti si sgolavano
per raddoppiare il fracasso, diventato già assolutamente spaventevole.
</p>

<p>
Come Alvaro aveva previsto, quegli arrabbiati fracassoni erano
dei quadrumani e non più di sei o sette, quantunque facessero un
baccano come fossero in cento.
</p>

<p>
Era una piccola truppa di <i>caraja</i> appollaiata fra i rami enormi
di una <i>summameira</i>, quadrumani che se sono relativamente di
piccola statura posseggono degli organi vocali d’una resistenza incredibile
che sfondano gli orecchi meglio conformati. Anche un
sordo udrebbe senza fatica le loro urla formidabili.
</p>

<p>
Si chiamano anche miceti neri avendo il pelame oscuro con
certi riflessi rossicci e che nelle femmine diventa un po’ giallognolo,
con barba alle gote e coda lunga quanto l’intero corpo,
che non oltrepassa ordinariamente i settanta centimetri.
</p>

<p>
Avendo un gozzo che si potrebbe chiamare anche un tamburo,
assai considerevole, diviso in sei scompartimenti, la loro voce
acquista una intensità tale da propagarsi a distanze infinite.
</p>

<p>
Il loro grido usuale è una specie di <i>rocku-rocku</i> che si ode a
parecchi chilometri, ma che variano a piacere. Ora infatti grugniscono
come i maiali, ruggiscono e miagolano come i giaguari,
ora urlano come se si torturassero degli esseri umani.
</p>

<p>
Seduti in circolo sulla biforcazione dei rami ed ignari della
presenza dei due naufraghi, quei sei o sette cantori gonfiavano
enormemente i loro gozzi lanciando note sempre più acute, poi
tacevano bruscamente per attendere dal maestro, che stava nel
mezzo e che era il più smilzo della truppa ma che aveva la voce
più potente, la nota giusta.
</p>

<p>
Quando qualcuno usciva di tôno, un sonoro scapaccione somministrato
dal direttore, lo faceva subito tacere.
</p>

<p>
— Finitela! — gridò il mozzo che era già giunto sotto all’albero
e che aveva gli orecchi intronati da quel concerto indemoniato. — Abbasso
il maestro!&nbsp;—
</p>

<p>
<span class="pagenum" id="Page_119">[119]</span>
</p>

<p>
Era fiato sprecato. Le <i>caraja</i> erano tanto occupate nell’eseguire
quel coro infernale che non avevano nemmeno udita l’intimazione
del ragazzo.
</p>

<p>
— Perderai inutilmente il tuo tempo, — disse Alvaro. — La
tua voce non si ode fra questo baccano assordante.
</p>

<p>
— Ci vorrebbe un cannone, signore.
</p>

<p>
— Un buon colpo di fucile otterrà buon successo. Facciamo
cadere giù il maestro.&nbsp;—
</p>

<p>
Il signor Viana, che come già sappiamo era un valente bersagliere,
puntò il fucile e dopo d’aver mirato qualche istante fece
fuoco in mezzo ai cantori.
</p>

<p>
Il maestro che stava urlando a piena gola chissà quale pezzo
di musica scimmiesca, rimase colla bocca aperta strozzando di
colpo la voce, poi si rizzò allargando le braccia, piroettò su se
stesso strambuzzando gli occhi e precipitò al suolo con fracasso,
rimanendo inerte.
</p>

<p>
I suoi compagni, terrorizzati, salirono sui rami più alti dell’albero
urlando disperatamente.
</p>

<p>
Alvaro stava per slanciarsi verso il povero <i>caraja</i> quando udì
una voce a esclamare in lingua castigliana:
</p>

<p>
— <i>Carramba!</i> Che bel colpo!&nbsp;—
</p>

<p>
Il portoghese ed il mozzo, profondamente stupiti si erano vivamente
voltati, credendo di essersi ingannati. Entrambi conoscevano
abbastanza correntemente il castigliano, lingua già assai diffusa
in quell’epoca come lo è oggi quella francese e avevano
perfettamente compresa quella frase.
</p>

<p>
Un uomo era comparso fra due macchie d’arbusti e li guardava
sorridendo, colle braccia incrociate sul petto.
</p>

<p>
Era un individuo sulla quarantina, di bella statura, che portava
una lunga barba nera ed i capelli pure lunghi che gli cadevano
sulle robuste spalle.
</p>

<p>
Quantunque la sua pelle fosse assai bruna, dai lineamenti regolarissimi,
dalla taglia, dalla disposizione degli occhi che sono
ordinariamente piccoli e anche un po’ obliqui negl’indiani, non
sembrava che appartenesse alla razza brasiliana.
</p>

<p>
Eppure ne indossava il costume. Aveva un diadema di penne
di tucano fissato sul capo, una sottanina di fibre vegetali, lucenti
come la seta, poi un gran numero di collane e di braccialetti
formati di denti di caimani e di belve feroci e sul petto uno
strano trofeo che pareva composto di vertebre di serpenti.
</p>

<p>
<span class="pagenum" id="Page_120">[120]</span>
</p>

<p>
— Un indiano od uno spagnuolo? — si chiese Alvaro, mettendosi
sulla difensiva e facendo cenno a Garcia di preparare il
fucile.
</p>

<p>
Lo sconosciuto non si era mosso. Li guardava con una profonda
emozione, sorridendo sempre, senza toccare la pesante mazza
che gli pendeva dal fianco nè una specie di corta lancia che portava
dietro le spalle.
</p>

<p>
— Amico o nemico? — chiese finalmente Alvaro, in castigliano,
vedendo che lo sconosciuto non si decideva ad aprire bocca.
</p>

<p>
— Da quando gli uomini bianchi, smarriti fra le selve delle
terre lontane, si sono dichiarati nemici? — chiese quell’uomo
con voce quasi tremante. — Quantunque vi possa sembrare un
indiano sono un bianco come voi, un europeo anch’io.&nbsp;—
</p>

<p>
Alvaro, non meno commosso dello sconosciuto, aveva gettato
il fucile in ispalla e si era fatto innanzi.
</p>

<p>
— Un naufrago anche voi? — gli chiese.
</p>

<p>
— Un vecchio naufrago.
</p>

<p>
— Che cosa fate qui, in mezzo alle foreste del Brasile?
</p>

<p>
— È la istessa domanda che poco fa volevo rivolgervi anch’io.
Siete anche voi spagnuoli?
</p>

<p>
— No, portoghesi.
</p>

<p>
— Siamo dunque quasi compatriotti. Voi non potete immaginare,
quale immensa emozione mi ha cagionato questo incontro.
</p>

<p>
Oramai mi ero già rassegnato a non veder più mai un uomo
della mia razza, nè alcun volto di europeo.
</p>

<p>
— Sono molti anni che vi trovate qui?
</p>

<p>
— Dal 1516.
</p>

<p>
— Con chi siete giunto?
</p>

<p>
— Colla spedizione spagnuola comandata da Amerigo Vespucci,
il fiorentino, da Giovanni di Pinzon e da Diaz Solis. Facevo
parte dell’equipaggio di quest’ultimo.
</p>

<p>
— Che cosa sia accaduto di quella spedizione organizzata dall’audace
fiorentino lo si sa, ma quello che si è sempre ignorato è
la sorte toccata a Solis.
</p>

<p>
— È stato massacrato dagli indiani Charruà. Ah! Che istoria
dolorosa, signore.
</p>

<p>
— E voi siete sfuggito alla strage? — chiese Alvaro.
</p>

<p>
— Il solo.
</p>

<p>
— Ed ora che cosa fate?&nbsp;—
</p>

<p>
Il castigliano arrossì e parve confuso, poi mormorò quasi sottovoce:
</p>

<p>
<span class="pagenum" id="Page_121">[121]</span>
</p>

<p>
— Sono lo stregone della tribù dei Tupinambi.&nbsp;—
</p>

<p>
In altro momento Alvaro non avrebbe potuto trattenere una
risata, ma vedendo la confusione e la tristezza del povero uomo,
si frenò.
</p>

<p>
— Una bella carica, almeno? — chiese.
</p>

<p>
— Oh! Signore!
</p>

<p>
— Eh signor.....
</p>

<p>
— Diaz Cartego.....
</p>

<p>
— Con quella carica almeno avete salvata la pelle.
</p>

<p>
— È vero, signor....
</p>

<p>
— Alvaro de Viana. Avete fame?
</p>

<p>
— Sono quattordici ore che marcio senza interruzione per non
farmi prendere dagli Eimuri che hanno invaso tutto il territorio,
disperdendo le tribù dei Tupinambi e dei Tamoi.
</p>

<p>
— Sono lontani? — chiese Alvaro.
</p>

<p>
— Molto, per ora.
</p>

<p>
— Non vi è pericolo che ci sorprendano?
</p>

<p>
— Pel momento, no.
</p>

<p>
— Allora approfittiamo per prepararci la colazione. Abbiamo
uccisa una scimmia.
</p>

<p>
— Le <i>caraja</i> hanno la carne delicata, signor Viana. Non è
la prima che mangio.
</p>

<p>
— Aiutateci.&nbsp;—
</p>

<p>
Il castigliano non se lo fece dire due volte. Vedendo che il
mozzo teneva un coltello nella fascia se lo fece dare ed in pochi
minuti scuoiò la scimmia e la ripulì per bene delle interiora,
gettando via anche la testa.
</p>

<p>
Alvaro e Garcia accesero il fuoco, infilarono il quadrumane
nella bacchetta di ferro di uno dei fucili e lo misero ad arrostire.
</p>

<p>
Il castigliano intanto aveva fatto un giro attorno alle macchie
ed era tornato recando due cornetti formati con foglie di banano,
pieni d’un certo liquido che pareva vino bianco.
</p>

<p>
— <i>Assahy</i>, — disse, invitando Alvaro ad assaggiarlo. — Non
vi farà male, anzi!
</p>

<p>
— Da dove lo avete tratto?
</p>

<p>
— Da un albero dalla palma <i>assahy</i>. Può, questo liquido, surrogare
il vino.
</p>

<p>
— Arrosto e vino! Peccato che manchi il pane!
</p>

<p>
— Ne troveremo, ve lo prometto, — disse il marinaio. — Se
qui non ho veduto le piante che cercavo, in altro luogo non
mancheranno.
</p>

<p>
<span class="pagenum" id="Page_122">[122]</span>
</p>

<p>
La vita è facile nel Brasile e basta curvarsi per trovare di
che cibarsi e di che dissetarsi.
</p>

<p>
Ho imparato molte cose dagl’indiani che prima ignoravo assolutamente.
</p>

<p>
— Paese felice! — esclamò Alvaro.
</p>

<p>
— È poco che voi siete naufragati?
</p>

<p>
— Pochi giorni, signor Diaz. Vi narrerò la nostra istoria in
attesa di udire poi la vostra che deve essere meravigliosa.
</p>

<p>
— E anche dolorosa, signore, — rispose il marinaio.
</p>

<p>
Mentre sorvegliavano l’arrosto, Alvaro lo informò delle avventure
toccategli dopo il naufragio della caravella e della grande
paura che li aveva fino allora perseguitati, la paura di venire
da un momento all’altro presi e di dover subire l’orrenda sorte
toccata ai loro compagni.
</p>

<p>
— Dovevano essere Eimuri, quelli che hanno trucidato e mangiato
i vostri marinai, — disse Diaz. — Sono i più feroci indiani
che abitano le selve del Brasile e non risparmiano nessuno.
</p>

<p>
— L’arrosto è pronto, — disse in quel momento Garcia.
</p>

<p>
Levarono la scimmia la cui pelle era diventata lucente e croccante
come quella d’un giovane capretto e la deposero su una
foglia di banano, facendola a pezzi.
</p>

<p>
Dobbiamo confessare che i due portoghesi, quantunque la fame
li spronasse, esitarono parecchio prima di decidersi ad assaggiare
quel piatto che rassomigliava troppo..... ad un bambino
arrostito.
</p>

<p>
Il marinaio invece, abituato alla vita selvaggia e che doveva
aver divorato un bel numero di quadrumani, si era messo a mangiare
con un appetito da caimano, invitandoli ad imitarlo.
</p>

<p>
La fame finalmente la vinse sulle loro esitazioni e con loro
stupore fecero molto onore a quell’arrosto che d’altronde era eccellente.
</p>

<p>
Vuotarono i due cornetti pieni d’un vino gradevolissimo, che
rassomigliava un po’ al sidro, poi si sdraiarono sotto l’albero,
mettendosi a fianco le armi.
</p>

<p>
— Possiamo riposare un paio d’ore senza correre il pericolo
di venire disturbati? — chiese Alvaro al castigliano.
</p>

<p>
— Gli Eimuri di rado si muovono quando il sole è troppo caldo, — disse. — E
poi ho prese le mie precauzioni per far perdere
loro le mie tracce.
</p>

<p>
Saranno ben bravi se sapranno trovarle.
</p>

<p>
— Dunque v’inseguivano?
</p>

<p>
<span class="pagenum" id="Page_123">[123]</span>
</p>

<p>
— Da quattro giorni.
</p>

<p>
— Allora venite molto da lontano.
</p>

<p>
— Il villaggio che mi ha ospitato si trova a sette giorni di
marcia da qui, in mezzo alle foreste.
</p>

<p>
— E non vi tornerete più?
</p>

<p>
— Sì, ma attendo che gli Eimuri si siano ritirati più al sud.
Spero che verrete anche voi. I Tupinambi vi accoglieranno bene,
se presentati da me che sono un <i>pyaie</i> ossia lo stregone della
tribù.
</p>

<p>
Che cosa vorreste fare qui soli, in queste immense foreste?
Un giorno o l’altro finireste sulla graticola dei Tamuri o dei Tupi
che non sono meno antropofagi degli Eimuri.
</p>

<p>
— Ed i Tupinambi non divorano i loro simili?
</p>

<p>
— Non meno degli altri ma... con me, nulla avrete da temere.
</p>

<p>
— La vostra istoria, signor Diaz. Mi avete messo indosso una
viva curiosità.
</p>

<p>
— Ai vostri ordini, signor Viana.&nbsp;—
</p>

<div class="chapter">
<h2 id="cap12">CAPITOLO XII.
<span class="smaller">Il marinaio di Solis.</span></h2>
</div>

<p>
Tredici anni or sono — disse il marinaio, dopo essere rimasto
qualche minuto silenzioso, come per riordinare i suoi ricordi, — e
precisamente nel 1516, il governo di Castiglia che già da
tempo aveva formato il disegno di strappare al Portogallo questa
immensa regione, per diritto spettante a Cabral, che fu
il primo a scoprirla, inviava una flottiglia al comando di Vespucci,
di Pinzon e di Solis, coll’ordine di fondare delle città
lungo la costa.
</p>

<p>
Fino già dai primi momenti, si era manifestata una profonda
rivalità fra i comandanti, ognuno dei quali pretendeva assumere
la direzione dell’impresa.
</p>

<p>
Amerigo Vespucci, che aveva già visitato il Brasile per conto
del Portogallo e che aveva già avuto una parte così importante
nella scoperta del continente americano, poteva vantare maggiori
diritti degli altri, pure si nutriva contro di lui una certa diffidenza
essendo stato prima ai servizi della corte di Lisbona.
</p>

<p>
Comunque sia la traversata fu compiuta e la flottiglia, dopo
<span class="pagenum" id="Page_124">[124]</span>
tre mesi, approdava felicemente nella baia sulle cui rocce si è
infranta la nostra caravella<a class="tag" id="tag5" href="#note5">[5]</a>.
</p>

<p>
Dopo aver rinnovate le provviste d’acqua e fatti alcuni scambi
cogl’indiani che non si erano mostrati così feroci come ai tempi
di Cabral, a cui, come saprete, avevano divorati alcuni marinai,
la flotta ripartì verso il sud. Esplorò un lungo tratto di costa, facendo
frequenti sbarchi per piantare croci in segno di sovranità
castigliana, finchè giunse all’imboccatura d’un fiume immenso che
tutti noi dapprima scambiammo per un braccio di mare.
</p>

<p>
Era invece il Rio de Plata, ma quando fummo giunti colà, le
rivalità tornarono nuovamente a scoppiare fra i comandanti.
</p>

<p>
Vespucci e Pinzon si rifiutarono di accompagnare il mio capitano
e lo abbandonarono per tentare altre scoperte.
</p>

<p>
Che cosa sia accaduto di loro, io non l’ho più saputo, poichè
da quell’epoca non ho più veduto nessun uomo bianco sbarcare
qui.
</p>

<p>
— Rassicuratevi sulla loro sorte, — disse Alvaro. — Essi
sono tornati felicemente in Spagna.
</p>

<p>
— Solis, — riprese il marinaio, — non voleva riattraversare
l’Atlantico senza aver prima compiuta qualche impresa gloriosa e
imbarcatosi su una scialuppa s’inoltrò audacemente nell’immenso
fiume. Io facevo parte della spedizione godendo fama di buon pilota
e anche di buon archibugiere.
</p>

<p>
Seguimmo per parecchi giorni il fiume, accompagnati sulla
riva più prossima da torme d’indiani che ci invitavano a sbarcare.
</p>

<p>
Essendo però tutti armati di freccie e di giavatane, Solis che
ad un grande coraggio accoppiava una certa prudenza, si era
sempre rifiutato e sarebbe stato meglio che non avesse mai preso
terra.
</p>

<p>
Quei selvaggi erano i <i>Charruà</i>, indiani audacissimi e anche
ferocissimi che altro non attendevano se non che noi scendessimo
sulla spiaggia per massacrarci e poi divorarci.
</p>

<p>
Avevamo esplorato un tratto rilevante di fiume, quando un
giorno, essendo gl’indiani scomparsi, Solis ebbe la malaugurata
idea di volersi internare nel paese.
</p>

<p>
Prese terra sul margine d’una foresta, lasciando a guardia
della scialuppa me con altri sei. Prima però che scomparisse mi
nacque un sospetto.
</p>

<p>
<span class="pagenum" id="Page_125">[125]</span>
</p>

<p>
— Signor Solis, — gli gridai, — guardatevi dalle imboscate.&nbsp;—
</p>

<p>
Egli mi fece colla mano un gesto d’addio, e s’inoltrò sotto la
foresta colla sua minuscola truppa.
</p>

<p>
Noi eravamo in grande ansietà; io specialmente avevo indosso
una inquietudine tale da non poter star fermo.
</p>

<p>
La scomparsa dei selvaggi, che fino allora ci avevano sempre
seguiti, non mi pareva naturale. Presentivo un tradimento ed una
catastrofe.
</p>

<p>
Era troppo tardi per poter arrestare Solis. Eppoi quell’uomo
che non aveva paura di nessuno e che maneggiava la spada
come un guascone, non mi avrebbe dato retta e avrebbe riso dei
miei timori.
</p>

<p>
Mancava poco al tramonto, quando udimmo improvvisamente
rimbombare alcuni colpi di archibugio, seguiti da un clamore così
spaventevole che per parecchi giorni mi rintronò negli orecchi.
</p>

<p>
Nessun urlo di belva potrebbe darvi l’idea dell’urlo di guerra
dei selvaggi dell’America meridionale.
</p>

<p>
Io ero balzato in piedi, gridando ai miei uomini:
</p>

<p>
— Assalgono il capitano! Accorriamo in suo aiuto!&nbsp;—
</p>

<p>
Mi guardarono senza rispondere. Erano annichiliti dallo spavento.
</p>

<p>
Compresi che mai sarei riuscito a deciderli e d’altronde che
cosa avremmo potuto fare noi, che non sapevamo nemmeno da
qual parte dirigerci? Per parecchi minuti udimmo gli archibugi
a sparare e le urla dei <i>Charruà</i>, poi subentrò un silenzio assoluto.
</p>

<p>
Tutto doveva essere finito. Solis e la sua gente, sorpresi in
qualche imboscata abilmente preparata dagl’indiani, dovevano essere
stati massacrati.
</p>

<p>
I miei compagni mi pregarono di tagliare la corda dell’ancora
e di raggiungere al più presto la nave che ci aspettava all’imboccatura
del fiume; mi rifiutai recisamente di lasciare il posto
almeno fino all’alba dell’indomani.
</p>

<p>
Avevo la speranza che qualcuno fosse riuscito a sfuggire alla
strage e che giungesse da un momento all’altro sulla riva.
</p>

<p>
Quando la notte discese, vedemmo dei fuochi giganteschi ardere
sotto i boschi.
</p>

<p>
Impaziente di sapere qualche cosa sulla sorte toccata al mio
sventurato capitano, mi decisi a scendere a terra.
</p>

<p>
Essendosi i miei compagni rifiutati di accompagnarmi, sbarcai
solo portando con me un archibugio ed uno spadone.
</p>

<p>
I fuochi che continuavano ad ardere sul fianco d’una collina boscosa,
<span class="pagenum" id="Page_126">[126]</span>
mi servivano di guida. Mi gettai sotto gli alberi e procedendo
guardingo e silenzioso, mi avanzai nella boscaglia, col cuore trepidante,
credendo ad ogni passo di sentirmi trapassare le carni
da qualche lancia o di sentirmi fracassare il cranio da quelle terribili
mazze di legno del ferro che già avevo veduto nelle mani
dei selvaggi.
</p>

<p>
I <i>Charruà</i> invece, convinti di averci tutti distrutti, non avevano
lasciato il luogo ove era caduto Solis, sicchè dopo una mezz’ora
d’angoscie inenarrabili e di incessanti terrori, potei giungere
a soli centocinquanta passi dall’accampamento dei selvaggi.
</p>

<p>
Uno spettacolo atroce, che non dimenticherò mai, anche se
dovessi vivere mille anni, s’offerse ai miei occhi.
</p>

<p>
Su un braciere immenso, disposti su una specie di graticola
formata da grossi rami verdi, arrostivano nove dei miei disgraziati
compagni, imbrattati di sangue dal capo alle piante.
</p>

<p>
Quasi tutti avevano il cranio sfracellato, senza dubbio dalle
pesantissime mazze dagl’indiani.
</p>

<p>
— Canaglie! — esclamò Alvaro facendo un gesto di disgusto.
</p>

<p>
— In mezzo a quei miseri, le cui carni crepitavano al contatto
delle fiamme, spandendo all’intorno un odore nauseante, distinsi
Solis.
</p>

<p>
Aveva la gola aperta e la testa schiacciata.
</p>

<p>
Intorno, più di duecento <i>Charruà</i>, nudi come vermi, ma adorni
di collane formate da denti di caribbi, quei piccoli pesci voraci
di carne umana che infestano i fiumi di questi paesi, parevano
aspettassero qualche cosa. Erano, tutti armati di lancie e di mazze
e di archi grandissimi.
</p>

<p>
Ad un tratto un urlo straziante giunse ai miei orecchi.
</p>

<p>
— Grazia! Grazia!&nbsp;—
</p>

<p>
Quattro indiani di statura gigantesca trascinavano un marinaio,
il quale si dibatteva disperatamente tirando calci nelle gambe
dei suoi guardiani.
</p>

<p>
L’avevano preso vivo, ma la sorte di quel disgraziato non doveva
essere migliore degli altri che erano caduti colle armi in
pugno.
</p>

<p>
Vidi i <i>Charruà</i> trascinarlo verso una enorme pietra, sulla cui
superficie era stato tracciato una specie di canaletto e gettarvelo
sopra dopo averlo legato in modo da impedirgli di fare il menomo
movimento.
</p>

<p>
Io, inorridito, non osavo fiatare. D’altronde che cosa avrei
potuto fare contro quei duecento e più indiani?
</p>

<p>
<span class="pagenum" id="Page_127">[127]</span>
</p>

<p>
Quando il mio sfortunato camerata fu legato, vidi uscire dalle
file dei <i>Charruà</i> un indiano dipinto metà in azzurro e metà di
nero, carico di collane e di braccialetti formati di denti di caimani,
di giaguari e di vertebre di serpenti e col capo adorno
d’un enorme ciuffo di penne di pappagallo.
</p>

<p>
In una mano teneva una specie di coltello formato con una
conchiglia affilatissima e nell’altra una ciotola di terra cotta.
</p>

<p>
Il mostro s’avvicinò alla vittima che urlava in modo straziante
e con un colpo rapido lo scannò lasciando scorrere il sangue
nel canaletto e che subito raccolse nella ciotola.
</p>

<p>
Stava per accostarsela alle labbra, quando stramazzò al suolo
colpito da una palla.
</p>

<p>
Avevo fatto fuoco sul miserabile senza pensare al pericolo a
cui mi esponevo.
</p>

<p>
Udendo questo sparo e vedendo cadere lo stregone della tribù,
i Charruà erano rimasti come inebetiti.
</p>

<p>
— E avete approfittato del loro  stupore per fuggire, — disse
Alvaro.
</p>

<p>
— Sì, signor Viana. Mi precipitai giù per la collina, correndo
all’impazzata e quando udii le urla di rabbia degl’indiani e m’accorsi
che si preparavano a darmi la caccia, ero già ben lontano.
</p>

<p>
In pochi minuti attraversai lo spazio che mi separava dal fiume.
E una terribile sorpresa mi aspettava.
</p>

<p>
I miei compagni, credendomi ormai perduto, erano fuggiti lasciandomi
solo fra quelle foreste e coi Charruà alle spalle!
</p>

<p>
— I vili! — esclamarono ad una voce Alvaro e Garcia.
</p>

<p>
— Mi credetti perduto, — proseguì il castigliano. — Udivo le
urla furiose dei Charruà avvicinarsi con fantastica rapidità.
</p>

<p>
In quel momento ebbi una ispirazione. Non avevo veduto nessuna
<i>canoa</i> indiana sul fiume quindi supposi che i Charruà non
ne possedessero.
</p>

<p>
Essendo un buon nuotatore, decisi di gettarmi in acqua. Era
d’altronde la sola via di scampo che mi rimaneva.
</p>

<p>
Se fossi tornato nella foresta, quei demoni non avrebbero tardato
a scoprirmi e gettarmi più tardi sulla graticola sulla quale
stavano cucinando il capitano ed i suoi marinai.
</p>

<p>
Confidando nelle mie forze e nella mia abilità, mi gettai il
fucile in ispalla, mi spogliai rapidamente delle vesti e balzai nel
Plata, che in quel luogo era largo non meno di sei o sette chilometri.
</p>

<p>
<span class="pagenum" id="Page_128">[128]</span>
</p>

<p>
Quando i Charruà giunsero sulla riva io mi trovavo già in
mezzo al fiume.
</p>

<p>
Nuotavo vigorosamente guardandomi alle spalle, paventando
sempre di vedermi dietro qualche selvaggio.
</p>

<p>
A mezzanotte mi trovavo a due o trecento passi dalla riva
opposta. Cominciavo a rallegrarmi, quando provai ad una gamba
un dolore così intenso che mi strappò un grido.
</p>

<p>
Mi pareva che qualche pesce mi avesse cacciato nella carne
un ago e che mi avesse levato di colpo un brandello di carne.
</p>

<p>
Spaventato, non sapendo veramente a che cosa attribuire quel
dolore, affrettai il nuoto. Un momento dopo un altro morso,
non meno doloroso del primo, mi strappava un secondo urlo, poi
mi sentii scivolare fra le gambe e le braccia miriadi di pesci i
quali mi assalivano da tutte le parti con furore, piantandomi i
denti dappertutto.
</p>

<p>
— Che cos’erano? — chiese Alvaro che s’interessava grandemente
a quel racconto emozionante.
</p>

<p>
— Ero caduto in mezzo ad una banda di <i>caribi</i>.
</p>

<p>
— Non so che cosa siano.
</p>

<p>
— Ve lo dirò poi. Fortunatamente, come vi dissi, la riva
era vicina. Nuotando disperatamente la raggiunsi e mi issai faticosamente
fra le piante che la coprivano.
</p>

<p>
In quale stato mi avevano ridotto quei piccoli mostri! Il sangue
mi usciva da cento fôri e la mia pelle era bucherellata peggio
che una schiumarola.
</p>

<p>
— Quei pesci erano molto grossi dunque? — chiese Alvaro.
</p>

<p>
— Sì, come la mano del vostro mozzo o tutto al più come la
vostra, — rispose Diaz, ridendo. — I <i>caribi</i> sono peggiori degli
<i>jacarè</i> ossia dei caimani e sono così avidi della carne umana che
quando s’imbattono in un nuotatore in pochi minuti se lo divorano
vivo non lasciando intatto che lo scheletro.
</p>

<p>
Oh farete anche voi, una volta o l’altra la loro conoscenza,
non ne dubitate e allora mi saprete dire che denti posseggono
quei mostriciattoli che a ragione si considerano come un vero
flagello dei fiumi sud-americani.
</p>

<p>
— Li lascio ben volentieri agl’indiani, — disse il portoghese. — Proseguite,
mio caro Diaz.
</p>

<p>
— Rimasi quasi una settimana nascosto nelle foreste, prima
di essere in grado di mettermi in marcia, vivendo di frutta, di
radici e qualche volta di caccia, poi mi accinsi alla grande impresa
che avevo meditato.
</p>

<p>
<span class="pagenum" id="Page_129">[129]</span>
</p>

<div class="figcenter"><a id="fill-129"></a>
  <img src="images/ill-129.jpg" alt="">
<p class="caption">Un vecchio indiano si mise a spaccare gli arrosti.... (<span class="smcap">Cap. II</span>).</p>
</div>

<p>
<span class="pagenum" id="Page_131">[131]</span>
</p>

<p>
Sapevo che gli spagnuoli avevano fondato degli stabilimenti
nel Venezuela e mi ero fisso in capo di raggiungerli.
</p>

<p>
Si trattava d’un viaggio che poteva durare qualche anno se non
di più, d’altronde era l’unica via di salvezza che mi si presentava.
</p>

<p>
Camminai settimane e settimane attraverso boschi immensi
che non finivano più, evitando i villaggi indiani per non terminare
sulla graticola, ed addentrandomi sempre più nel Brasile, finchè
un giorno caddi in mezzo ad un accampamento di Tupinambi. Sia
che il colore della mia pelle, o la mia lunga barba o le vesti
formate di pelliccie di giaguaro imponessero a quei selvaggi non
so quale rispetto o per altra causa, essi, invece di uccidermi e di
mangiarmi, mi accolsero come un amico. Essendo morto qualche
settimana prima il loro stregone, dopo essere stato mutilato
da un <i>jacarè</i>, mi nominarono al suo posto ed ecco come divenni
un <i>pyaie</i>.
</p>

<p>
Erano trascorsi molti anni ed avevo ormai rinunciato all’idea
di poter rivedere un volto europeo, quando gli Eimuri piombarono
sui nostri villaggi, disperdendo la tribù.
</p>

<p>
Vinti dappertutto, fuggimmo nelle foreste, ognuno per proprio
conto e, smarritomi, venni qui. Non benedirò le devastazioni commesse
dagli Eimuri ma penso che senza il loro assalto, non avrei
forse più mai potuto vedere un uomo della mia razza.
</p>

<p>
Signor Viana, questo è il più bel giorno della mia vita, ve
lo assicuro.
</p>

<p>
— E contate tornare presso i Tupinambi?
</p>

<p>
— E spero che verrete anche voi. Ho ormai capito che voler
raggiungere gli stabilimenti spagnuoli del Venezuela sarebbe una
pazzia e vi ho rinunciato.
</p>

<p>
— Ebbene, andiamo a vedere questi Tupinambi, — disse Alvaro, — purchè
non ci mettano sulla graticola.
</p>

<p>
— Oh! I fratelli dello stregone! Hanno troppa paura di me
che godo fama di essere il più potente <i>pyaie</i> della regione.
</p>

<p>
— Quando partiremo?
</p>

<p>
— È troppo tardi per metterci in viaggio, signore. Questa
notte fermiamoci qui, domani vedremo se la via è sgombra e allora
c’incammineremo verso l’ovest.
</p>

<p>
Gli Eimuri non usano fermarsi molto e ritornano, dopo un
certo tempo, nelle loro selve.
</p>

<p>
— Prepariamoci allora un buon letto e chiudiamo un occhio,
ma uno solo, — disse Alvaro.
</p>

<p>
— Sì, come i marinai di guardia, — aggiunse il castigliano.
</p>

<p>
<span class="pagenum" id="Page_132">[132]</span>
</p>

<div class="chapter">
<h2 id="cap13">CAPITOLO XIII.
<span class="smaller">Gli Eimuri.</span></h2>
</div>

<p>
Rassicurati dalla tranquillità che regnava, almeno pel momento,
nella immensa foresta, Alvaro, il castigliano ed il mozzo,
avevano chiusi gli occhi.
</p>

<p>
Erano tutti stanchi dalle lunghe marce dei giorni precedenti ed
una buona dormita era più che necessaria per prepararli al lungo
viaggio che contavano riprendere l’indomani onde mettersi in cerca
della tribù dei Tupinambi, che forse era tornata ai suoi villaggi.
</p>

<p>
Dormivano però, come aveva detto il castigliano, con un solo
occhio, come i marinai di guardia. Ed infatti or l’uno o l’altro,
temendo sempre una sorpresa da parte degli Eimuri che scorazzavano
tutti i dintorni della baia, si svegliava per ascoltare.
</p>

<p>
Per parecchie ore ai loro orecchi non erano giunti che i fischi
stridenti delle <i>parraneca</i> ed i muggiti rauchi dei rospi, ma poco
dopo la mezzanotte, al castigliano, che aveva l’udito più acuto degli
altri parve di udire un sussurrio che non si poteva confondere
colla atroce cacofonia dei batraci.
</p>

<p>
Abituato da tanti anni ai rumori delle foreste, non si poteva
ingannare. Non volendo però rompere il sonno dei suoi compagni,
che russavano beatamente, con un falso allarme, si rizzò
ascoltando meglio.
</p>

<p>
In lontananza si udiva un brusìo che a qualunque altro orecchio
meno esercitato sarebbe sfuggito. Pareva che degli uomini
marciassero in gran numero in mezzo alla sterminata foresta.
</p>

<p>
Mise una mano sulla testa di Alvaro, scuotendola leggermente
e dicendogli:
</p>

<p>
— Svegliatevi, signor Viana!&nbsp;—
</p>

<p>
Il portoghese che non aveva già il sonno troppo duro, aprì
subito gli occhi e si alzò a sedere guardando il marinaio di Solis.
</p>

<p>
— Che cosa avete? — gli chiese.
</p>

<p>
— Si avanzano.
</p>

<p>
— Chi?
</p>

<p>
— Io non so se siano gli Eimuri od altri che fuggono dinanzi
all’invasione.
</p>

<p>
Degli uomini e molti, a quanto mi sembra, s’avanzano attraverso
la foresta e mi pare che non sarebbe prudente rimanere più
a lungo coricati:
</p>

<p>
<span class="pagenum" id="Page_133">[133]</span>
</p>

<p>
— Ah! Diavolo! Dormivo così bene!
</p>

<p>
— In questi paesi bisogna essere sempre pronti a fuggire. La
tranquillità qui non è mai esistita.
</p>

<p>
— Dobbiamo andarcene?
</p>

<p>
— No, — rispose il castigliano.
</p>

<p>
Alvaro lo guardò con stupore.
</p>

<p>
— Allora perchè mi avete svegliato?
</p>

<p>
— Per cercare un asilo più sicuro.
</p>

<p>
— Senza fuggire?
</p>

<p>
— Non vi è bisogno. Io ho sovente ingannati gl’indiani
che mi davano la caccia per mettermi allo spiedo o alla graticola,
facendo appena pochi passi.
</p>

<p>
Guardate, vi è qui quest’albero che ci servirà a meraviglia e
che imbroglierà maledettamente gl’indiani i quali si romperanno
invano la testa per cercare le nostre tracce.
</p>

<p>
Svegliate il mozzo e non perdiamo il tempo.&nbsp;—
</p>

<p>
Garcia, udendoli a parlare, erasi già alzato. Informato rapidamente
del pericolo che li minacciava, il bravo ragazzo si limitò
a dire:
</p>

<p>
— Bah! abbiamo gli archibugi e sapremo bene accogliere quei
mangiatori di carne umana.
</p>

<p>
— E gli avanzi del fuoco? — chiese ad un tratto Alvaro,
mentre si disponevano a dare la scalata all’enorme <i>summameira</i>.
</p>

<p>
— Lasciate le ceneri e anche i tizzoni, — rispose Diaz. — Anzi
serviranno ad imbrogliare maggiormente i selvaggi.&nbsp;—
</p>

<p>
Vi erano delle liane, delle <i>sipò</i> che pendevano dalla pianta
e che potevano servire a meraviglia per salire sull’albero, il cui
tronco, troppo enorme, non si poteva abbracciare.
</p>

<p>
I due portoghesi ed il castigliano ne approfittarono per raggiungere
i rami della pianta, poi le tagliarono per impedire ai
selvaggi di servirsene, ma si guardarono bene dal lasciarle cadere
al suolo onde non tradire la loro presenza.
</p>

<p>
— Vedrete che non verranno a cercarci quassù, — disse il
marinaio di Solis. — Pare impossibile, eppure i selvaggi, allorquando
sono inseguiti, non hanno mai pensato a cercare un rifugio
sugli alberi.&nbsp;—
</p>

<p>
Salirono più in alto, dove i rami erano più grossi e la vegetazione
più folta e attesero, con una inquietudine facile a supporsi,
l’arrivo di quella truppa che marciava attraverso la foresta.
</p>

<p>
Fossero Eimuri, Tupy od altri selvaggi, il pericolo era eguale
<span class="pagenum" id="Page_134">[134]</span>
giacchè tutti erano nemici dei Tupinambi e terribili divoratori di
carne umana.
</p>

<p>
Erano insomma, come diceva il marinaio di Solis, uomini che
dovevano assolutamente evitare, per non correre il pericolo di finire,
in un modo o nell’altro sulla graticola o allo spiedo.
</p>

<p>
Il rumore avvertito da Diaz continuava. Una banda e molto
considerevole, a quanto pareva, attraversava la foresta, e
sia che seguisse qualche traccia od a caso, si dirigeva appunto
verso quella radura di cui il colossale <i>summameira</i> formava il
centro.
</p>

<p>
— Che siano i vostri nemici che vi davano la caccia? — chiese
Alvaro che aveva preparate le sue armi.
</p>

<p>
— Lo sapremo presto, — rispose Diaz che ascoltava attentamente.
</p>

<p>
— Che possano essere i vostri?
</p>

<p>
— I Tupinambi? No, è impossibile! Ancora ieri gli Eimuri mi
davano la caccia, dunque finchè non si ritireranno nelle loro selve,
nessun indiano della mia tribù avrà osato tornare.
</p>

<p>
E poi so che sono fuggiti verso l’ovest e non già verso il
mare.
</p>

<p>
— Così terribili sono questi Eimuri?
</p>

<p>
— Somigliano più alle belve che agli uomini e nulla risparmiano
sul loro passaggio.
</p>

<p>
— Da dove vengono?
</p>

<p>
— Dalle regioni meridionali. Spinti chissà da quali bisogni,
di quando in quando emigrano verso i paesi più ricchi, tutto distruggendo
e nessuno ha mai saputo vincerli. Il loro solo nome
sparge un tale terrore, che anche le tribù più valorose piuttosto
che affrontarli preferiscono fuggire, lasciando i villaggi e le piantagioni
indifese.
</p>

<p>
— Eppure sono uomini.
</p>

<p>
— Chi lo sa? — rispose il marinaio di Solis. — So che camminano
come le belve, colle mani e coi piedi.
</p>

<p>
Sono scimmie od uomini? Io non lo so, signor Viana.
</p>

<p>
— Allora li giudicheremo meglio, se sono veramente gli Eimuri
quelli che stanno avanzandosi.&nbsp;—
</p>

<p>
— Non devono essere lontani.
</p>

<p>
— Anzi ecco i loro esploratori, — mormorò Diaz. — Li
vedete?&nbsp;—
</p>

<p>
Quantunque l’ombra proiettata dalle piante aumentasse considerevolmente
l’oscurità, il signor Viana ed il mozzo, scorsero due
<span class="pagenum" id="Page_135">[135]</span>
forme che parevano più animalesche che umane, sbucare dai cespugli
e avanzarsi cautamente nella radura.
</p>

<p>
Camminavano come le belve, colle mani e coi piedi e senza
produrre il più lieve rumore.
</p>

<p>
— Eimuri? — chiese sottovoce Alvaro.
</p>

<p>
— Sì, — rispose il marinaio.
</p>

<p>
— Li avrei presi per due giaguari.
</p>

<p>
— Ne hanno infatti l’andatura.
</p>

<p>
— Che si arrestino qui o che proseguano?
</p>

<p>
— Se seguivano le mie tracce si arresteranno qui per cercarle.&nbsp;—
</p>

<p>
I due selvaggi attraversarono la radura, poi si fermarono entrambi
mandando un grido rauco.
</p>

<p>
— Hanno scoperto gli avanzi del nostro fuoco e della cena, — disse
Diaz.
</p>

<p>
— Che cosa faranno ora?
</p>

<p>
— Aspetteranno i compagni per consigliarsi.
</p>

<p>
— Purchè non venga a loro il sospetto che noi ci troviamo
quassù.
</p>

<p>
— Non temete, — rispose Diaz. — E poi questi antropofagi
non hanno mai conosciute le armi da fuoco e un paio di moschettate
non mancheranno di spargere un terrore invincibile fra le
loro file.&nbsp;—
</p>

<p>
I due selvaggi si erano messi a rovistare la cenere, per vedere
se vi era ancora qualche scintilla ed accertarsi se la fuga dello
stregone dei Tupinambi datava da pochi minuti o da parecchie
ore.
</p>

<p>
Furono uditi a mormorare, poi uno di loro riattraversò la radura
correndo come un lupo rosso e rientrò nella foresta, mentre
l’altro si sedeva accanto alle ceneri.
</p>

<p>
Qualche minuto dopo Alvaro ed i suoi compagni udivano i
rami e le foglie a muoversi nuovamente nella foresta. La banda
che doveva essersi arrestata in attesa dei suoi esploratori, aveva
ripresa la marcia.
</p>

<p>
Infatti cinque minuti più tardi, una trentina di selvaggi invadeva
la radura, fermandosi a breve distanza del <i>summameira</i>.
</p>

<p>
— Sono in buon numero, — mormorò Alvaro che non si sentiva
troppo tranquillo, non ostante le continue assicurazioni del
marinaio di Solis.&nbsp;—
</p>

<p>
I selvaggi si sedettero in circolo mentre tre o quattro radunavano
dei rami secchi e fregavano su dei piccoli bastoni d’un
<span class="pagenum" id="Page_136">[136]</span>
legno speciale di cui i brasiliani si servivano per accendere il
fuoco, essendo a loro affatto sconosciuto l’uso dell’acciarino e delle
selci.
</p>

<p>
Bentosto una fiamma brillò e la legna, ben secca, prese fuoco
illuminando la radura.
</p>

<p>
— Come sono brutti! — non potè trattenersi dal mormorare il
mozzo.
</p>

<p>
Ed infatti quei selvaggi erano davvero orribili. Avevano i lineamenti
assolutamente scimmieschi, angolosi, la fronte bassissima,
gli occhi cisposi, i capelli lunghi, neri e grossolani che somigliavano
a crini di cavallo, i corpi magrissimi, coperti per la maggior
parte di strati di colori e di sudiciume.
</p>

<p>
Intorno ai fianchi non avevano che qualche brandello d’una
stoffa grossolana, presa probabilmente ai nemici vinti od un fascio
di foglie secche.
</p>

<p>
Sopra il mento poi portavano tutti l’orribile <i>barbotto</i> costituito
da un pezzo di legno più o meno rotondo, incastrato nella
carne e che rialzava schifosamente il labbro inferiore.
</p>

<p>
Le loro armi consistevano in mazze pesantissime di legno del
ferro ed in bastoni appuntiti ed induriti col fuoco e in pochi archi
con frecce lunghissime formate con bambù e munite sulla
punta di pungiglioni delle acacie.
</p>

<p>
I selvaggi dopo essersi disputati accanitamente gli avanzi della
cena e d’aver divorata cruda la testa della scimmia, tennero un
breve consiglio, poi si dispersero per la radura esaminando le
erbe.
</p>

<p>
Come già Alvaro aveva osservato, invece di tenersi ritti, camminavano
come le fiere, posizione che a quanto pare preferivano
a quella verticale.
</p>

<p>
Da dove venivano quei selvaggi che di quando in quando, ad
epoche mai fisse, si rovesciavano in numero strabocchevole sulle
immense selve del Brasile, devastando tutti i villaggi e divorando
quanti prigionieri cadevano nelle loro mani?
</p>

<p>
Gli storici americani non sono mai riusciti a saperlo con precisione.
</p>

<p>
I brasiliani affermavano che venivano dalle regioni australi e
poteva anche essere vero, essendo quei formidabili invasori molto
più alti di statura degli altri indiani e può darsi che fossero gli
avi dei Pampas e dei Patagoni.
</p>

<p>
Avevano però più somiglianza colle belve che cogli esseri umani
anche pel loro modo di vivere.
</p>

<p>
<span class="pagenum" id="Page_137">[137]</span>
</p>

<p>
La loro lingua, se si può veramente chiamarla tale, non era
che un confuso e rauco suono da nessuno compreso, che pareva
uscisse più dalle cavità del petto che dagli organi della gola.
</p>

<p>
La sola cosa che li distingueva dalle belve era quella di strapparsi
tutti i peli del corpo, perfino le ciglia, e di tagliarsi di
quando in quando i capelli.
</p>

<p>
Del resto andavano completamente nudi, non sapevano costruirsi
capanne, dormivano nei boschi come i giaguari ed i coguari,
limitandosi a ritirarsi sotto le piante più fitte quando
sopraggiungeva la stagione delle grandi pioggie e preferivano camminare
colle mani e coi piedi, correndo con tale velocità da non
poterli raggiungere nemmeno coi cavalli.
</p>

<p>
Erano poi terribili divoratori di carne umana. Mentre i brasiliani
mangiavano i loro nemici più per soddisfare le loro vendette
che per altro, gli Eimuri li mangiavano invece per abitudine,
come se si trattasse d’una selvaggina qualunque e quello
che è più orribile, il più delle volte li divoravano crudi.
</p>

<p>
Il loro modo di guerreggiare, li rendeva estremamente pericolosi.
Non correvano mai all’assalto; ma attendevano invece i nemici
in mezzo alle foreste, sorprendendoli a tradimento e non
avevano paura che d’una sola cosa: dell’acqua! Un fiumicello qualunque
bastava ad arrestarli.
</p>

<p>
Anche quando i Portoghesi, alcuni anni più tardi, si furono
solidamente stabiliti sulle coste brasiliane, innalzando opulente
città, gli Eimuri fecero le loro periodiche invasioni e vi fu un’epoca
che misero in grave pericolo le colonie, minacciando la rovina
di Porto Seguro e di Os-Ilhèos.
</p>

<p>
Erano comparsi in masse enormi, assalendo fieramente i villaggi
dei Tupinambi e dei Tupinichini, poi si erano rovesciati
sulle capitanerie di Porto Seguro e d’Os-Ilhèos che erano popolatissime
di portoghesi.
</p>

<p>
Questi, credendo che quei selvaggi non avessero l’audacia di
assalire le città costiere, non se n’erano dati gran pensiero. Solamente
il governatore, che era Men di Sa, un vero valoroso, era
prontamente accorso con un buon nerbo di truppe, credendo di aver
facilmente ragione di quei selvaggi.
</p>

<p>
Infatti attaccata una delle loro colonne, mentre questa era
intenta a costruirsi dei ponti con dei tronchi d’albero, l’aveva,
dopo un aspro combattimento, spinta verso il mare e sterminata,
cacciando in acqua i superstiti.
</p>

<p>
 Credeva di aver arrestata l’invasione, quando pochi giorni dopo
<span class="pagenum" id="Page_138">[138]</span>
i portoghesi, con grande stupore e anche spavento, videro le coste
e le alture dominanti Porto Seguro coprirsi di selvaggi!
</p>

<p>
Men di Sa uscì coraggiosamente ad incontrarli e riuscì a respingerli
dopo una lunga serie di battaglie sanguinosissime, ma
la capitaneria d’Os-Ilhèos era stata già distrutta da quei formidabili
selvaggi.
</p>

<p>
Ci vollero parecchi anni prima di sbarazzare il Brasile dagli
Eimuri i quali furono finalmente quasi interamente distrutti.
</p>

<p>
Solo poche centinaia furono risparmiati e confinati a sessanta
leghe dalle coste, coll’obbligo di non più mai avanzarsi. Altri furono
condotti in schiavitù, ma erano quegli antropofagi così insoffribili
d’ogni servitù, che morirono poco dopo quasi tutti di fame,
preferendo la morte alla privazione della libertà.
</p>

<div class="chapter">
<h2 id="cap14">CAPITOLO XIV.
<span class="smaller">La caccia agli uomini bianchi.</span></h2>
</div>

<p>
Gli Eimuri che avevano invasa la radura, dovevano aver seguite
le tracce lasciate dal marinaio castigliano durante la sua
fuga attraverso le foreste.
</p>

<p>
Quell’accanimento contro un uomo solo, era derivato dal desiderio
di assaggiare le carni di quell’individuo di colore così diverso
dai selvaggi brasiliani o da altro? Se si fosse trattato d’una
tribù, i cui membri potevano fornire carne umana in abbondanza,
quella caccia era spiegabile, ma ad Alvaro e fors’anche a Diaz
non pareva naturale.
</p>

<p>
Gli Eimuri parevano furiosi di non ritrovare le tracce del fuggitivo
che da parecchi giorni, con una costanza incredibile, seguivano
risoluti, a quanto pareva, d’impadronirsene.
</p>

<p>
Dopo d’aver percorsa in tutti i sensi la piccola radura, erano
tornati a radunarsi intorno al fuoco, manifestando il loro malumore
con una serie di ruggiti e di urla rauche, che ben poco avevano
di umano.
</p>

<p>
Certo la mancanza improvvisa di tracce, che il suolo umido
della foresta avrebbe dovuto rendere facilmente visibili, doveva
averli scombussolati e anche assai imbarazzati.
</p>

<p>
Gesticolavano animatamente, scambiandosi le loro idee ed impugnavano
le loro pesanti mazze, agitandole forsennatamente.
</p>

<p>
Per fortuna nessuno di essi aveva rivolto uno sguardo al <i>summameira</i>.
Il sospetto che l’uomo bianco potesse essersi nascosto
<span class="pagenum" id="Page_139">[139]</span>
fra le folte fronde dell’albero, almeno fino allora, non era ancora
passato nei loro cervelli.
</p>

<p>
Per qualche ora tennero consiglio, poi Alvaro ed i suoi compagni
li videro riprendere le armi e scomparire nuovamente nella
foresta, divisi in parecchi drappelli.
</p>

<p>
— Cercano le mie orme, — disse Diaz, quando non li vide più,
e ogni rumore cessò.
</p>

<p>
— Come spiegate tanto accanimento? — chiese Alvaro. — Forse
pel desiderio di assaggiare della carne che ha la pelle
bianca?
</p>

<p>
— No, rispose il marinaio. — Io credo che anche cadendo
nelle loro mani, la mia vita non correrebbe pericolo alcuno.
</p>

<p>
— Spiegatevi meglio.
</p>

<p>
— Dai Tupinambi che hanno affrontato quelle orde, ho saputo
che il loro <i>pyaie</i> in un accanito combattimento è stato ucciso
da una freccia.
</p>

<p>
Io suppongo che mi abbiano inseguito per tanti giorni, per fare
di me lo stregone delle loro tribù.
</p>

<p>
Chissà, la fama che i Tupinambi possedessero un <i>pyaie</i> dalla
pelle bianca, può essere giunta fino a loro e mi hanno così ostinatamente
inseguito, pel desiderio di avermi.
</p>

<p>
Non saprei spiegarmi altrimenti questa caccia. Che cosa rappresenterebbe
per loro un uomo? Appena una colazione.
</p>

<p>
— Comincio a crederlo anch’io, Diaz, — rispose Alvaro. — Che
ritornino?
</p>

<p>
— Non ne dubito. Quando si persuaderanno che le mie tracce
non si trovano nella foresta, noi li vedremo ricomparire.
</p>

<p>
— Se ci scoprissero?
</p>

<p>
— Non sospetteranno mai che noi ci troviamo così vicini. Ah!
I maledetti! Non avevamo pensato alle <i>caraja</i> e saranno queste
che tradiranno la nostra presenza.&nbsp;—
</p>

<p>
I quadrumani, quantunque privi del loro maestro concertatore,
già digerito dai tre europei, avevano improvvisamente incominciato
il loro assordante concerto notturno.
</p>

<p>
Non vedendosi più inquietati, si erano ritirati sui più alti rami
dell’enorme albero e di lassù lanciavano le loro grida strepitose,
gonfiando enormemente i loro gozzi per sviluppare maggior forza.
</p>

<p>
— Mille demoni! — esclamò Alvaro. — Non mi ricordavo più
di queste noiosissime scimmie.
</p>

<p>
— Le quali costituiranno per noi un gravissimo pericolo, signor
Alvaro, — disse Diaz.
</p>

<p>
<span class="pagenum" id="Page_140">[140]</span>
</p>

<p>
— Per quale motivo?
</p>

<p>
— Se gli Eimuri tornano, udendo le urla di queste scimmie,
cercheranno d’ammazzarle e allora ci scopriranno.
</p>

<p>
— Dobbiamo uccidere quelle ciarlone prima che i selvaggi
siano qui.
</p>

<p>
— Bisognerebbe salire fino sui più alti rami e finirle a colpi
di coltello, impresa difficile e sommamente pericolosa. Io non oserei
giammai servirmi dei nostri fucili.
</p>

<p>
— E le mie armi, non le contate? — chiese Diaz.
</p>

<p>
— Le vostre armi! — esclamò Alvaro. — Non avete che un
tubo che non mi pare possa nemmeno servire come un bastone.
</p>

<p>
— Allora vi farò vedere quanto possa diventare pericoloso
questo tubo, specialmente quando vi metto entro una buona freccia
intinta nel sugo mortale del <i>vulrali</i>.
</p>

<p>
— <i>Vulrali!</i> che cos’è?
</p>

<p>
— Un veleno potentissimo che uccide un uomo in meno d’un
quarto di minuto e che fulmina le scimmie. Mi volete vedere alla
prova?
</p>

<p>
— E le scimmie cadranno a terra? In tale caso ci tradiranno
egualmente.
</p>

<p>
— No, — disse il marinaio. — Rimarranno sospese alla loro
coda.&nbsp;—
</p>

<p>
Le caraja non si lasciano cadere, anche se sono morte.
</p>

<p>
Ora vedrete.&nbsp;—
</p>

<p>
Diaz si tolse dalle spalle quella specie di tubo che fino allora
Alvaro aveva scambiato per un bastone o tutt’al più per un giavellotto,
quantunque non avesse alcuna punta atta a ferire.
</p>

<p>
Era la famosa <i>gravatana</i> dei brasiliani, ossia una cerbottana,
formata con due pezzi di legno scavati accuratamente e riuniti
perfettamente con una fibra di <i>jacitura</i>, assai pesante e lunga
un paio di metri.
</p>

<p>
Nella parte inferiore vi era una specie di mirino formato da
una tacca di legno, appiccicata con della resina.
</p>

<p>
Diaz vi soffiò dentro, poi svolse un pezzo di pelle che portava
appeso alla cintura e levò una piccola freccia formata colla nervatura
d’una foglia, munita da una parte d’una spina acutissima
coperta d’una sostanza bruna e dall’altra fasciata d’un batuffolo
di cotone, preso probabilmente dal <i>bombax coiba</i>, albero comunissimo
nel Brasile.
</p>

<p>
— Avvelenata? — chiese Alvaro.
</p>

<p>
— E con quale veleno! — rispose il marinaio. — I Tupinambi
<span class="pagenum" id="Page_141">[141]</span>
sono possessori del segreto del <i>curaro</i> o meglio del <i>vulrali</i> e perciò
sono assai temuti, giacchè non tutte le tribù brasiliane sanno
distillarlo.
</p>

<p>
— Sicchè le scimmie, se mangiate, avveleneranno i loro mangiatori.
</p>

<p>
— No, signore, — rispose il marinaio. — Il <i>vulrali</i> può essere
assorbito senza che la persona ne risenta alcun disturbo.
</p>

<p>
Per le vie digestive è affatto inoffensivo e voi potete mangiare
tranquillamente la bestia uccisa da queste minuscole frecce.
</p>

<p>
Ecco le <i>caraja</i> che si dispongono in cerchio per urlare. Le
farò star zitte subito.&nbsp;—
</p>

<p>
Diaz introdusse nella cerbottana una delle sue freccie, badando
che il batuffolo di cotone combaciasse perfettamente, poi accostò
l’arma alle labbra e l’alzò verso i rami più alti del <i>summameira</i>.
</p>

<p>
Si udì un leggiero fischio, appena percettibile e si vide subito
uno dei cantori fare un gesto come se volesse scacciare un insetto
importuno e grattarsi.
</p>

<p>
La piccola freccia, lanciata con abilità straordinaria dal marinaio,
gli si era conficcata nel dorso.
</p>

<p>
— State attento, — disse Diaz mentre introduceva nel tubo
una seconda freccia.
</p>

<p>
Il quadrumane era rimasto colla bocca aperta, ma non urlava
più. Sbadigliò spalancando le mascelle, poi come fosse stato
scosso da una scarica elettrica s’alzò, brancolando a casaccio,
arrotolò rapidamente la coda attorno ad un ramo e cadde dondolandosi
comicamente a trenta metri dal suolo.
</p>

<p>
— Mille demoni! — esclamò Alvaro. — È morte fulminante
questa!
</p>

<p>
— Il <i>vulrali</i> non perdona, — rispose il marinaio. — Ve ne
sono altre sette lassù e ho una ventina di freccie. Spicciamoci
prima che gli Eimuri tornino.
</p>

<p>
Lanciò una seconda freccia, poi una terza, quindi altre ancora
senza mai mancare al bersaglio.
</p>

<p>
Due minuti dopo i poveri quadrumani non urlavano più. Pendevano
come grappoli alle estremità dei rami, senza dare il menomo
segno di vita.
</p>

<p>
— Ebbene, che cosa ne dite del mio tubo che a voi sembrava
un semplice bastone? — chiese Diaz al portoghese.
</p>

<p>
— Che vale meglio dei nostri archibugi, — rispose Alvaro che
non si era ancora rimesso dallo stupore.
</p>

<p>
— Uccide senza far rumore, — disse il marinaio. — Peccato
<span class="pagenum" id="Page_142">[142]</span>
che io non abbia che pochissime freccie, ma conosco il segreto di
fabbricare il <i>vulrali</i> ed a suo tempo provvederò anche voi di gravatane.
</p>

<p>
Non è cosa difficile distillare quel veleno, quando si conoscono
le piante che lo forniscono.
</p>

<p>
— Chi ve lo ha insegnato?&nbsp;—
</p>

<p>
— Un vecchio capo dei Tupinambi. È un segreto che si trasmette
solamente ai <i>pyaie</i> e che tutti gli altri ignorano.
</p>

<p>
Ecco il perchè quegli indiani non potrebbero fare senza di me.
</p>

<p>
— Ditemi, Diaz, che gli Eimuri abbiano saputo che voi siete
il possessore di tale segreto?
</p>

<p>
— Può darsi, — rispose il marinaio. — Ah! Ecco che ritornano!
Li odo attraversare la foresta. Non desidererei che ci scoprissero.
</p>

<p>
— Bah!.. Non sospettano nemmeno che noi siamo così vicini.
</p>

<p>
— E le scimmie? — chiese Garcia che conosceva abbastanza lo
spagnuolo per comprendere qualche frase.
</p>

<p>
— Pendono fra le foglie e nessuno le scoprirà, — rispose il
marinaio.
</p>

<p>
Gli Eimuri tornavano verso la radura e parevano furiosi per non
aver ritrovato le traccie del <i>pyaie</i> dalla pelle bianca.
</p>

<p>
I drappelli giungevano uno dietro all’altro, radunandosi attorno
al fuoco che non si era ancora spento.
</p>

<p>
Mugolavano come belve e manifestavano la loro rabbia impugnando
le loro mazze e agitandole minacciosamente come se si
preparassero ad un combattimento.
</p>

<p>
— Sono furibondi, — disse il marinaio. — Cercate pure, le
mie orme non le troverete di certo.
</p>

<p>
— Che non si decidano ad andarsene? — chiese Alvaro.
</p>

<p>
— Quassù non stiamo mica male, signore. Le foglie sono foltissime
e non ci scorgeranno.
</p>

<p>
— Preferirei però che se ne andassero prima che spunti il sole, — disse
Alvaro.
</p>

<p>
— Non rimarranno qui eternamente.&nbsp;—
</p>

<p>
Gli Eimuri tennero un nuovo consiglio e poi si alzarono e ritornarono
nella foresta tutti in gruppo.
</p>

<p>
Il marinaio attese che ogni rumore fosse cessato, poi disse ad
Alvaro.
</p>

<p>
— Credo che sia giunto il momento di andarcene. Non torneranno
più qui.
</p>

<p>
<span class="pagenum" id="Page_143">[143]</span>
</p>

<p>
— Che cerchino le nostre traccie nella foresta?&nbsp;—
</p>

<p>
— Può darsi, ma perderanno inutilmente il loro tempo e noi
approfitteremo per fuggire verso l’ovest.&nbsp;—
</p>

<p>
— Scendiamo, — disse Alvaro. — Ne ho abbastanza di quest’albero.
</p>

<p>
— Aspettate un momento. Possono tornare improvvisamente
colla speranza di sorprenderci.&nbsp;—
</p>

<p>
Rimasero immobili parecchi minuti, ascoltando attentamente,
poi rassicurati dal profondo silenzio che regnava nella immensa
foresta calarono le liane che avevano ritirate e si lasciarono scivolare
fino al suolo.
</p>

<p>
— Si sono diretti verso il settentrione, — disse il marinaio, — e
noi ci dirigeremo verso occidente invece.
</p>

<p>
I villaggi dei Tupinambi si trovano verso il mezzodì, ma a noi
non conviene prendere quella direzione. Incontreremmo sulla nostra
via il grosso o le retroguardie degli Eimuri.
</p>

<p>
Andiamo, signor Viana e giuochiamo bene di gambe, come
diciamo noi marinai.&nbsp;—
</p>

<p>
Pochi istanti dopo i due naufraghi ed il castigliano abbandonavano
la radura scomparendo rapidamente nella foresta immensa.
</p>

<div class="chapter">
<h2 id="cap15">CAPITOLO XV.
<span class="smaller">Le anguille tremanti.</span></h2>
</div>

<p>
Per cinque lunghissime ore il piccolo drappello marciò senza
interruzione in quella gigantesca boscaglia, passando di macchia
in macchia e non facendo che qualche brevissima sosta per ascoltare
se udivasi qualche rumore che annunciasse un inseguimento
da parte di quei formidabili mangiatori di carne umana.
</p>

<p>
Alle nove del mattino, completamente esausti e anche molto
affamati, si arrestavano sulle rive d’un fiume largo una quarantina
di metri ed ingombro di piante acquatiche sotto le quali
potevano benissimo celarsi degli anfibi e anche dei pesci, tutt’altro
che inoffensivi.
</p>

<p>
— Eccoci già a buon punto, — disse il marinaio scendendo la
riva. — Se possiamo trovare un guado e nessuno ci ostacolerà il
passaggio, non avremo più nulla da temere da parte degli Eimuri
che mi cercavano.
</p>

<p>
Quei selvaggi hanno troppa paura dell’acqua e per costruire
un ponte con tronchi d’albero ci vuole del tempo.
</p>

<p>
<span class="pagenum" id="Page_144">[144]</span>
</p>

<p>
— Gettiamoci a nuoto, — disse Alvaro. — L’acqua non mi
sembra profonda e la corrente è poco rapida.
</p>

<p>
— Alto là, signore, — rispose il marinaio. — I fiumi del Brasile
non sono quelli del vostro paese e nemmeno quelli del mio.
</p>

<p>
Sono forse più pericolosi delle foreste.
</p>

<p>
— Non scorgo nessun <i>jacarè</i>.
</p>

<p>
— Se vi fossero solamente dei caimani, non mi preoccuperei
tanto, mio signore. Non sono sempre affamati e poi non sempre
assaltano l’uomo.
</p>

<p>
— Allora temete i <i>caribi</i>.
</p>

<p>
— No, non ve ne devono essere qui. Quei mostriciattoli preferiscono
le acque profonde e limpide.
</p>

<p>
— Che cosa dunque può spaventarvi tanto?
</p>

<p>
— Il <i>sucuriù</i>.
</p>

<p>
— Eh! Dite?
</p>

<p>
— Il boa dei fiumi, un rettile di dimensioni enormi che talvolta
raggiunge i dodici metri.
</p>

<p>
— Ah! Ne abbiamo veduto anche noi di quei boa e ne abbiamo
ucciso anzi qualcuno.
</p>

<p>
— Ora ci accerteremo, prima di mettere le gambe in acqua,
se ve ne sono qui, — disse il marinaio.
</p>

<p>
— In qual modo? — chiese Alvaro.
</p>

<p>
— Guardate e sopratutto tendete gli orecchi. È un metodo infallibile
insegnatomi dai Tupinambi.&nbsp;—
</p>

<p>
Il marinaio di Solis con un bastone attirò verso la riva una
foglia di <i>victoria</i> che andava lentamente alla deriva e si mise a
batterla mentre mandava dei ruggiti rauchi che somigliavano un
po’ a quelli che emettono i giaguari allorquando si preparano a
piombare sulla selvaggina.
</p>

<p>
Dopo alcuni istanti in fondo al fiume si udì un rumore sordo
che a poco a poco aumentava d’intensità.
</p>

<p>
— È il <i>sucuriù</i> che risponde, — disse Diaz, risalendo rapidamente
la riva. — Se ci gettavamo a nuoto facevamo un bell’affare!
</p>

<p>
— È sott’acqua il boa? — chiese Alvaro.
</p>

<p>
— È nascosto in mezzo alle erbe, — rispose il marinaio.
</p>

<p>
— Rispondono sempre?
</p>

<p>
— Tutti i serpenti, quando si riesce a imitare bene il loro sibilo.
</p>

<p>
— È incredibile!
</p>

<p>
— Quando gl’indiani vogliono impadronirsi dei rettili che infestano
le foreste, li chiamano con dei sibili più o meno dolci,
ne ho fatto più volte la prova con successo.
</p>

<p>
<span class="pagenum" id="Page_145">[145]</span>
</p>

<div class="figcenter"><a id="fill-145"></a>
  <img src="images/ill-145.jpg" alt="">
<p class="caption">.... quando i suoi compagni lo videro improvvisamente contorcersi... (<span class="smcap">Cap</span>. XV).</p>
</div>

<p>
<span class="pagenum" id="Page_147">[147]</span>
</p>

<p>
Una sera ho attirato fino sulla porta della mia capanna due
<i>sucuriù</i> che da qualche tempo divoravano i miei pappagalli.
</p>

<p>
Signor Viana, risaliamo il fiume e cerchiamo un altro guado
meno pericoloso.
</p>

<p>
— E la colazione, a quando? Non dimenticate che marciamo
da cinque o sei ore, e che è dal pomeriggio di ieri che non entra
una bricciola di carne nel nostro stomaco.
</p>

<p>
— A più tardi, quando avremo varcato il fiume. Le foreste
del Brasile non difettano di selvaggina per gli uomini che hanno
delle armi.&nbsp;—
</p>

<p>
Si misero a costeggiare il fiume, guardando attentamente dove
posavano i piedi, essendovi in quel luogo parecchi tronchi atterrati
che potevano servire di asilo ai pericolosissimi <i>jararacà</i>, quei
serpentelli color delle foglie secche che s’attaccano subito alle
gambe e che uccidono l’uomo più robusto in pochi minuti.
</p>

<p>
Lungo la riva s’alzavano delle bellissime palme, alte otto o
dieci metri sui cui tronchi si vedevano dei grossi grani d’una materia
bruna che il marinaio staccava mettendosela nel piccolo
sacco di pelle che portava alla cintura.
</p>

<p>
— Che cosa raccogliete? — chiese Alvaro che non comprendeva
a che potessero servire quelle pallottole.
</p>

<p>
— Il pane per la colazione, — rispose il marinaio, sorridendo. — Le
<i>carnahuba</i> sono piante preziose e se avessimo del tempo
potrei anche darvi dei biscotti.
</p>

<p>
Non potendo noi fermarci qui, per ora mi accontento della
gomma che queste piante trasudano e che costituisce un eccellente
commestibile.
</p>

<p>
— Io sarei passato mille volte dinanzi a questi alberi senza
immaginarmi che mi avrebbero potuto dare del cibo.
</p>

<p>
— Avete mai udito a parlare delle piante <i>sagù?</i>
</p>

<p>
— Di quelle che contengono, racchiusa nel tronco, una fecola
buonissima che serve a fare una specie di pane?
</p>

<p>
— Sì, signor Viana. E queste <i>carnahuba</i> al pari di quelle preziose
piante che crescono nelle isole dell’oceano Indiano, contengono
pure una farina simile e non meno nutritiva.
</p>

<p>
— Sicchè qui si potrebbe fare a meno del frumento?
</p>

<p>
— Che d’altronde crescerebbe enormemente senza dare chicchi, — disse
Diaz. — Ma oltre la gomma e la fecola dà altre cose la
<i>carnahuba</i>.
</p>

<p>
— Delle vesti forse?
</p>

<p>
— Delle candele signore.
</p>

<p>
<span class="pagenum" id="Page_148">[148]</span>
</p>

<p>
— Scherzate, Diaz?
</p>

<p>
— No signore e me ne sono fabbricate molte anch’io. Si raccolgono
le foglie, si seccano e si trova allora su di esse una specie
di cera che unita con un po’ di grasso animale, serve benissimo
alla illuminazione.
</p>

<p>
Perfino le radici di queste piante sono utili, ricavandosi una
tisana che serve ottimamente per purgare il sangue. Ah! Ecco
un altro guado e migliore dell’altro. Non v’è che un metro d’acqua.
</p>

<p>
— Niente serpenti qui?
</p>

<p>
— Proviamo.&nbsp;—
</p>

<p>
Si mise, come prima, a battere una foglia, imitando il muggito
del <i>sucuriù</i> e non ottenne risposta.
</p>

<p>
— Siamo, almeno pel momento, salvi, — disse, — gli Eimuri
non ci prenderanno più, spero.
</p>

<p>
— Avete parlato di ponti prima.
</p>

<p>
— È vero e con quelli quei selvaggi osano attraversare fiumi
e anche paludi, ma occorrono dei giorni, e noi non rimarremo
fermi ad aspettarli, ve lo accerto.&nbsp;—
</p>

<p>
Colla <i>gravatana</i> tastò il fondo per paura che fosse composto
di sabbie mobili e assicuratosi che era abbastanza resistente, si
avventurò nel fiume guardando le piante acquatiche che spuntavano
a destra ed a manca, formando cespi immensi.
</p>

<p>
Alvaro ed il mozzo l’avevano seguito tenendo le armi puntate
da una parte e dall’altra del guado, per non farsi sorprendere da
qualche caimano.
</p>

<p>
Avevano attraversato quasi tutto il corso d’acqua e Diaz stava
per porre i piedi sulla riva opposta, quando i suoi compagni lo
videro improvvisamente contorcersi, poi cadere di colpo fra le
erbe palustri, mandando grida di dolore.
</p>

<p>
Una forma oscura, allungata, era guizzata rapidamente dinanzi
ad Alvaro, nascondendosi nel fango del fondo, prima che il portoghese
avesse avuto il tempo di far fuoco.
</p>

<p>
— Diaz! — gridarono i due naufraghi, vedendo che il marinaio
si rotolava fra le erbe della riva sempre contorcendosi.
</p>

<p>
— Ah! È nulla.... una scarica.... un’anguilla tremante.... che
colpo!
</p>

<p>
— Vi ha morso un serpente? — chiese Alvaro, spaventato.
</p>

<p>
— Ma che serpente! Un’anguilla tremante... che mi ha intorpidito
come se avessi ricevuto una poderosa scarica elettrica in
pieno corpo.&nbsp;—
</p>

<p>
Non credevo che ve ne fossero qui.
</p>

<p>
<span class="pagenum" id="Page_149">[149]</span>
</p>

<p>
— Non bastano i <i>caribi</i> per rendere pericolosi questi fiumi?
</p>

<p>
— No, signor Viana, — rispose Diaz, sforzandosi a sorridere. — Vi
sono anche certe anguille chiamate dagl’indiani <i>tremanti</i><a class="tag" id="tag6" href="#note6">[6]</a>
che lanciano delle scariche elettriche al pari dei pesci torpedine
dei nostri mari d’Europa.
</p>

<p>
Fortunatamente non ve n’era che una sola.
</p>

<p>
— Possono uccidere talvolta?
</p>

<p>
— No, ma per qualche giorno riducono un uomo a malpartito.
Bah! Il dolore è già passato e le mie gambe a poco a poco riprenderanno
il loro primiero vigore.
</p>

<p>
— Mi sarebbe assai rincresciuto per voi e anche un po’ per
la colazione.
</p>

<p>
— Ah! È vero, me l’ero dimenticata.... To’! La bella fortuna!
</p>

<p>
Ma se non avete da far altro che di chinarvi per raccoglierla.
</p>

<p>
Ecco qui una radura che un tempo deve essere stata coltivata.&nbsp;—
</p>

<p>
Alvaro si guardò intorno. Dietro la prima fila di palme gommifere,
si estendeva un piccolo spazio scoperto su cui crescevano
degli steli isolati con poche foglie palmate verso la cima, non
più alti di dieci o dodici centimetri, ma della colazione promessa
non si vedeva traccia alcuna.
</p>

<p>
— Ehi, Garcia, — disse Alvaro. — Tu che hai buoni occhi,
fammi il piacere di raccogliere la colazione che io non riesco a
scoprire. Eppure non mi pare di essere diventato cieco.
</p>

<p>
— Se non mi date un paio d’occhiali, non la vedrò nemmeno
io, signor Alvaro, — rispose il mozzo.
</p>

<p>
— Prendi il tuo coltello e scava il terreno intorno a uno di
quegli steli, — disse il marinaio a Garcia.
</p>

<p>
— Ah! Si trova sotto terra? — Speriamo di trovare almeno delle
lumache.
</p>

<p>
— Qualche cosa di meglio, — disse Diaz. — Prova.&nbsp;—
</p>

<p>
Il mozzo obbedì. Sollevò la terra e pochi centimetri più sotto
trovò cinque tuberi di forme irregolari, lunghi circa cinquanta
centimetri.
</p>

<p>
— Che cosa sono? — chiese il ragazzo.
</p>

<p>
— Delle frutta di terra squisitissime che imparerai ad apprezzare, — rispose
il marinaio.
</p>

<p>
<span class="pagenum" id="Page_150">[150]</span>
</p>

<p>
— Allora assaggiamo.&nbsp;—
</p>

<p>
Garcia stava per addentarne una che aveva già ben ripulita
col lembo della sua giacca, quando un gesto imperioso del marinaio
lo arrestò.
</p>

<p>
— Alto là! Imprudente! — gridò il castigliano. — Vuoi morire?&nbsp;—
</p>

<p>
I due portoghesi lo guardarono come per chiedergli se per caso
era diventato improvvisamente pazzo. Vantava la squisitezza di
quei tuberi e proibiva che li assaggiassero minacciandoli di morte
immediata.
</p>

<p>
— È <i>manioca</i>, — disse Diaz.
</p>

<p>
— Ne sappiamo meno di prima, — disse Alvaro. — <i>Manioca!</i>
Che cos’è?
</p>

<p>
— Stupido che sono! — esclamò il marinaio. — Mi dimenticavo
che in Europa non si conosce ancora questo prezioso tubero.
</p>

<p>
Ora v’insegnerò come dovrete fare per mangiarlo, senza correre
il pericolo di avvelenarvi giacchè queste frutta della terra contengono
un succo estremamente pericoloso.
</p>

<p>
Tu Garcia cercane altri mentre io mi metto al lavoro. Vi offrirò
delle gallette che nulla perderanno nel confronto con quelle
di granturco.
</p>

<p>
Anzi giacchè per ora nulla abbiamo da paventare dagli Eimuri,
ce ne faremo una piccola provvista.
</p>

<p>
— Sono impaziente di assaggiare le vostre gallette, — disse
Alvaro. — Sono già molti giorni che abbiamo dimenticato il sapore
del buon pane.
</p>

<p>
— Non posso disporre che di mezzi limitati ma basteranno
per noi, — disse il marinaio. — Quando saremo giunti nei villaggi
dei Tupinambi vi mostrerò la fabbricazione delle gallette in
grande.&nbsp;—
</p>

<p>
Frugò nel suo sacco da viaggio e levò una spina di pesce dentellata,
che fino ad un certo punto rassomigliava ad una raspa,
poi una piastra d’argilla cotta e ben levigata, quindi una specie
di budello formato di nervature di foglie intrecciate.
</p>

<p>
— Signor Alvaro, accendete intanto del fuoco, là, dietro quel
grosso tronco, così non lo si vedrà stando sull’altra riva.&nbsp;—
</p>

<p>
Poi prese i tuberi uno ad uno, stese al suolo una immensa foglia
di banano e servendosi della spina di pesce dentellata, rapidamente
li sbriciolò ottenendo una pasta molle satura d’una materia
lattiginosa.
</p>

<p>
<span class="pagenum" id="Page_151">[151]</span>
</p>

<p>
— Ecco il veleno, — disse ad Alvaro, mostrando quel succo. — Uccide
ma serve anche di antidoto contro il morso di certi
rettili e pulisce meravigliosamente il ferro. Bisogna quindi eliminarlo.&nbsp;—
</p>

<p>
Prese quindi il budello di nervature di foglie, il <i>tupi</i> come lo
chiamano i selvaggi brasiliani, lo riempì di quella sostanza farinacea
e lo torse con forza facendo colare al suolo tutto il succo
che ancora rimaneva.
</p>

<p>
Ciò fatto, col residuo rimasto nel <i>tupi</i>, formò una bella focaccia
che depose sulla piastra d’argilla, mettendola poi sulle brace.
</p>

<p>
— Ecco fatto, — disse.
</p>

<p>
Quando vide la pasta assumere una bella tinta dorata, la tolse
dalla piastra e la offrì ai due portoghesi, dicendo:
</p>

<p>
— Potete mangiarla senza timore. Quel po’ di veleno che ancora
rimaneva, si è volatilizzato col calore.
</p>

<p>
— Squisita! — esclamò Alvaro colla bocca piena.
</p>

<p>
— Cento volte migliore delle gallette di mare! — esclamò il
mozzo che divorava ingordamente. — È una torta questa! Peccato
che non ci sia un bicchierino di Porto o di Malaga per bagnarla.
</p>

<p>
— Se avessi del tempo e qualche vaso, potrei offrire se non
del rosolio almeno del liquore forte e buonissimo, disse il marinaio. — Io
so fare il <i>taroba</i> e senza ricorrere ai denti delle vecchie.
</p>

<p>
— Il <i>taroba!</i> — esclamò Alvaro.
</p>

<p>
— Ricavato da questi tuberi, signore. Disgraziatamente non ho
una pentola.
</p>

<p>
— E che cosa c’entrano i denti delle vecchie?&nbsp;—
</p>

<p>
Diaz stava per rispondere, quando i suoi orecchi furono colpiti
da un rumore che veniva dalla parte del fiume.
</p>

<p>
— Gli Eimuri? — chiesero ad una voce i due portoghesi, preparandosi
a spegnere il fuoco.
</p>

<p>
— No, — disse il marinaio. — Ho udito un grugnito e uno
sbattere d’acqua.
</p>

<p>
— Un caimano allora? — chiese Alvaro.
</p>

<p>
Il marinaio scosse la testa, poi disse sottovoce.
</p>

<p>
— Seguitemi senza far rumore. È forse il companatico che
sta per cadere sulle nostre gallette.&nbsp;—
</p>

<p>
Si gettarono in mezzo alla macchia più vicina per giungere
inosservati presso il fiume e giunti presso la riva scostarono silenziosamente
i cespugli, curvandosi sull’acqua.
</p>

<p>
A trenta o quaranta passi da loro un animale, che rassomigliava
<span class="pagenum" id="Page_152">[152]</span>
ad un piccolo cinghiale, pesante almeno una cinquantina
di chilogrammi, guazzava nel fiume grugnendo e cercando le radici
delle piante acquatiche.
</p>

<p>
— Un <i>charpincho!</i><a class="tag" id="tag7" href="#note7">[7]</a> — esclamò il marinaio facendo una
smorfia.
</p>

<p>
— Mandategli una freccia, — disse Alvaro.
</p>

<p>
— Non vale la pena. La carne di quei roditori è così detestabile
che perfino gl’indiani la sdegnano e talvolta perfino i giaguari...
ah! Eccolo il companatico!&nbsp;—
</p>

<p>
Un po’ più lontano, un altro animale, di forme stranissime,
stava salendo la riva dopo d’aver attraversato il fiume su un
grosso tronco d’albero che la corrente aveva, per un caso straordinario,
spinto contro le piante acquatiche in modo che le due
estremità toccavano le due sponde.
</p>

<p>
Non somigliava affatto al primo.
</p>

<p>
Era un animale, come abbiamo detto, di forme stranissime,
grosso quanto un cane di Terranova, assai basso però di gambe,
invece più lungo di corpo, con una coda bellissima d’un buon
metro e ricchissima di peli, che teneva ben rialzata.
</p>

<p>
Anche il corpo era fornito di peli lunghi e quasi setolosi, di
color brunastro, con una lunga striscia nera orlata di bianco che
seguiva la colonna vertebrale in tutta la sua lunghezza.
</p>

<p>
Quella però che destava una viva curiosità era la testa di forma
sottile, assai appuntita e, cosa davvero singolare, priva di
bocca! Ossia, veramente priva no, ma perchè al suo posto si vedeva
un piccolo buco da cui pendeva una lingua lunghissima terminante
in uno strale acuto e che pareva fosse spalmata d’una sostanza
estremamente viscosa.
</p>

<p>
— Si è mai veduta una bestia simile! — esclamò Alvaro a
mezza voce. — Un animale che non ha bocca non avrà nemmeno
denti. Come fa a vivere quel disgraziato?
</p>

<p>
— Eppure, come vedete, è ben grasso, — rispose Diaz.
</p>

<p>
— Che cos’è infine quell’animale?
</p>

<p>
— Un <i>tamanduà</i><a class="tag" id="tag8" href="#note8">[8]</a>.
</p>

<p>
— È mangiabile almeno quello?
</p>

<p>
— Lo assaggerete e poi me ne direte qualche cosa. Un boccone
<span class="pagenum" id="Page_153">[153]</span>
da re, signor Viana, quantunque abbia un gusto un po’ acidulo
dovuto al suo genere di cibo.
</p>

<p>
— Che sarebbe quel cibo? Non saprei indovinarlo, visto che
quell’animale non ha bocca.
</p>

<p>
— Non gli è necessaria. A lui basta la lingua.
</p>

<p>
— Che viva leccando le piante? — chiese Garcia.
</p>

<p>
— Mangia e non meno di noi. Lo vedrete all’opera.
</p>

<p>
— Come, non lo uccidete? — chiese Alvaro.
</p>

<p>
— No perchè ci procurerà una frittura superba.
</p>

<p>
— Eh! Dite.
</p>

<p>
— Di formiche.
</p>

<p>
— Puah!
</p>

<p>
— Adagio, signor Viana. Vedremo se farete le smorfie quando
vi presenterò un bel piatto di termiti fritte nel grasso del tamandù.
Oh! Vi leccherete le dita.
</p>

<p>
Silenzio ora e seguiamolo.&nbsp;—
</p>

<div class="chapter">
<h2 id="cap16">CAPITOLO XVI.
<span class="smaller">Una sorpresa dei selvaggi.</span></h2>
</div>

<p>
Il <i>tamanduà</i> continuava a salire la riva senza affrettarsi e
siccome in quel luogo il margine della foresta scendeva rapidissimo,
l’animale si aiutava poderosamente colle zampe posteriori
che sono assai più robuste delle anteriori e per di più armate di
artigli lunghissimi e duri come l’acciaio.
</p>

<p>
Seguirlo era cosa facilissima, poichè i <i>tamanduà</i> sono piuttosto
lenti nelle loro mosse e non conoscono affatto la corsa nè
il passo rapido.
</p>

<p>
Il marinaio di Solis dopo aver osservata e rilevata la direzione
che prendeva l’animale, condusse i suoi compagni attraverso
un macchione e ne raggiunse il margine nel momento in cui il
<i>tamanduà</i> stava per inoltrarsi nella grande foresta.
</p>

<p>
— Ditemi, Diaz, — disse Alvaro fermandolo. — Sono pericolosi
quegli animali? Quello che ci sta dinanzi se non ha bocca
possiede certe unghie da sventrare facilmente anche un uomo.
</p>

<p>
— Assaliti si difendono coraggiosamente e non è raro il caso
<span class="pagenum" id="Page_154">[154]</span>
che riescano a porre fuori di combattimento anche i giaguari che
sono i loro più mortali nemici e anche i coguari, o che almeno
li costringano a rinunciare all’assalto.
</p>

<p>
Contro un uomo, anche se armato di una semplice mazza,
nulla possono. Potete gettarvi in ispalla l’archibugio. Non vi sarà
necessario.
</p>

<p>
— E dove va ora quella bestia?
</p>

<p>
— In cerca d’un formicaio. Oh! Non andrà molto lontano! Le
termiti abbondano nelle foreste brasiliane.
</p>

<p>
— Ah! Guardate! Il <i>tamanduà</i> rallenta la marcia e fiuta
l’aria. Sente la vicinanza del pranzo.
</p>

<p>
— E noi lo lascieremo pranzare?
</p>

<p>
— Aspetteremo che demolisca la cittadella delle termiti. Ehi,
Garcia! Se tu tornassi al nostro accampamento intanto, a prepararci
del pane? Hai veduto come si fabbrica e poi sorveglierai nel
frattempo anche il fiume.
</p>

<p>
— Vado a fare il panettiere, — rispose il mozzo. — La mia presenza
qui è inutile.&nbsp;—
</p>

<p>
Mentre il bravo ragazzo si allontanava, il <i>tamanduà</i> continuava
ad avanzarsi con una certa precauzione verso un gruppo d’alberi
sotto i quali si scorgevano parecchi coni di terra biancastra,
alti poco più d’un metro e situati, un po’ a casaccio, gli uni accanto
agli altri.
</p>

<p>
— Il formicaio! — esclamò Diaz che pel primo li aveva scorti.
</p>

<p>
— Ah! Sono là dentro le formiche? — disse Alvaro. — Non
farà troppa fatica a demolirlo, il nostro animale.
</p>

<p>
— Quei coni sono duri come la pietra, signore, — rispose il
castigliano. — Senza un buon piccone non si sventrano.
</p>

<p>
— Pare impossibile che delle formiche possano costruire simili
cittadelle.
</p>

<p>
— Dei formiconi signori e della specie più terribile. Gli abitatori
di quel formicaio devono essere dei <i>tanajura</i>, ne sono
certo.
</p>

<p>
— Assai grossi?
</p>

<p>
— Sono lunghi un pollice ed un quarto.
</p>

<p>
— Quasi quattro centimetri! Altro che le nostre formiche
d’Europa.
</p>

<p>
— E come pungono o meglio come mordono e come sono voraci
di carne umana! Che sorprendano un uomo addormentato e
quel disgraziato se non si alza subito è perduto.
</p>

<p>
<span class="pagenum" id="Page_155">[155]</span>
</p>

<p>
Miriadi di mandibole lo intaccano da tutte le parti e in dieci
minuti ve lo riducono in un bellissimo scheletro.
</p>

<p>
— Formiche assassine!
</p>

<p>
— Dite antropofaghe, signore.
</p>

<p>
— Sfido io! Sono nel paese dei mangiatori di carne umana! — disse
Alvaro.
</p>

<p>
— Ecco il <i>tamanduà</i> che attacca la cittadella.&nbsp;—
</p>

<p>
L’animale si era rizzato sulle zampe deretane e aveva cominciato
a sgretolare il primo cono.
</p>

<p>
Le sue unghie, più affilate di quelle dei giaguari, strappavano
pezzi grossi come ciottoli, aprendo abbastanza rapidamente
un foro di forma quasi circolare.
</p>

<p>
Già qualche formicone, inquietato da quel rumore sospetto,
cominciava a mostrarsi, quando il <i>tamanduà</i> interruppe bruscamente
il suo lavoro, guardandosi intorno e alzando dinanzi a sè
la sua magnifica coda, a guisa di scudo.
</p>

<p>
— Si è accorto della nostra vicinanza, — mormorò Diaz agli
orecchi di Alvaro.
</p>

<p>
— Allora affrettiamoci ad accopparlo prima che ci scappi, — rispose
il portoghese.
</p>

<p>
— Avete veduto che non è lesto e potremo subito raggiungerlo.
E poi, non voglio rinunciare alla mia frittura, un manicaretto
delizioso, ve lo assicuro. Aspettiamo ancora un po’.
</p>

<p>
Il <i>tamanduà</i> stette alcuni istanti in ascolto, manifestando la
propria inquietudine con un incessante agitare della sua magnifica
coda, poi non vedendo comparire alcun nemico e credendo
forse di essersi ingannato, riprese la sua opera di demolizione,
allargando il foro.
</p>

<p>
Le termiti, furiose di essere disturbate, si presentavano minacciose,
affollandosi dinanzi all’apertura e muovendo rapidamente le
loro tenaglie, pronte a mordere.
</p>

<p>
Il <i>tamanduà</i> punto spaventato, allungava prontamente la sua
lingua vischiosa e assorbiva tranquillamente le combattenti le
quali scomparivano rapidamente entro quello strano tubo che serviva
da bocca.
</p>

<p>
Quantunque l’animale operasse con una velocità sorprendente,
non riusciva però a tener testa alle falangi che accorrevano alla
difesa della cittadella.
</p>

<p>
Un gran numero di <i>tanajura</i> riusciva a fuggire, disperdendosi
per la foresta.
</p>

<p>
<span class="pagenum" id="Page_156">[156]</span>
</p>

<p>
— Ecco il momento buono, — disse il marinaio.
</p>

<p>
Imboccò la <i>gravatana</i> entro la quale aveva già cacciata una
freccia avvelenata col <i>vulrali</i>, mirò per qualche istante, poi soffiò
con forza.
</p>

<p>
Il sottile e terribile cannello partì senza rumore e andò a piantarsi
in una delle zampe deretane del <i>tamanduà</i> e così delicatamente
che il ghiottone, completamente assorto nel riempirsi il
ventre, non si accorse nemmeno di essere stato colpito.
</p>

<p>
Non erano però trascorsi cinque secondi, tanto è rapida l’azione
prodotta da quel potente veleno, quando lo si vide alzare
bruscamente la testa e tremare in tutte le parti del corpo.
</p>

<p>
Spazzò due o tre volte il suolo colla coda, poi cadde fulminato
in mezzo ai battaglioni delle termiti.
</p>

<p>
— Occupatevi del <i>tamanduà</i> e fuggite subito se non volete
provare i morsi delle formiche, — disse il marinaio.
</p>

<p>
Balzò rapidamente innanzi, tenendo in una mano un pezzo di
foglia secca di palma che poteva servire da spatola e nell’altra il
sacco di pelle e saltò in mezzo alle termiti.
</p>

<p>
Con pochi colpi ne raccolse parecchie dozzine che rinchiuse
subito nel sacco poi fuggì a tutte gambe seguito da Alvaro che
si era gettato in ispalla il <i>tamanduà</i>.
</p>

<p>
— All’accampamento e presto, — disse il marinaio. — Le tanajura
possono prendersela con noi e seguirci.&nbsp;—
</p>

<p>
Si slanciarono a corsa sfrenata attraverso la foresta e un quarto
d’ora più tardi giungevano all’accampamento.
</p>

<p>
— Le gallette? — chiese Alvaro, vedendo il mozzo affaccendato
dinanzi al fuoco.
</p>

<p>
— Vanno a meraviglia, signore, — rispose Garcia che sudava. — Sono
diventato un panattiere di prima forza, ve l’assicuro. Ne
ho già preparate una quindicina.
</p>

<p>
— E gli Eimuri? — chiese Diaz.
</p>

<p>
— Non ho veduto nessuno apparire sulla riva opposta.
</p>

<p>
— Allora prepariamoci il pranzo.&nbsp;—
</p>

<p>
— Ah! E la pentola? Mi ero dimenticato che quella che avevo
si è rotta. Bah! La surrogheranno con altra cosa.
</p>

<p>
Signor Viana, scuoiate il <i>tamanduà</i> finchè vado a cercarne
una. Prenderò due piccioni ad una fava.
</p>

<p>
— Che uomo meraviglioso! — esclamò Alvaro, guardandolo
mentre si dirigeva verso il fiume. — Ha fatto una bella scuola
<span class="pagenum" id="Page_157">[157]</span>
sotto i selvaggi! I selvaggi! Eh! Ne sanno più di noi e possiamo,
per ora, chiamarli maestri.... degli europei.&nbsp;—
</p>

<p>
Aveva terminato il scuoiare il <i>tamanduà</i> che era coperto da
un vero strato di grasso come un piccolo maiale od un orsacchiotto
ben pasciuto, quando vide il marinaio tornare portando fra le
braccia una testuggine lunga quasi mezzo metro, col guscio color
brunastro, chiazzato di macchie rossastre ed irregolari, composto
di tredici lamine poste superiormente.
</p>

<p>
— Ma dunque non finirete più di arricchire la nostra dispensa? — chiese
Alvaro.
</p>

<p>
— Oh! L’avrei lasciata andare se avessi avuto una pentola
che potesse servire per la nostra frittura. — Rispose il marinaio. — L’avevo
adocchiata quando noi spiavamo, sulle rive del fiume,
le mosse del <i>tamanduà</i>.
</p>

<p>
— E come potrà servirvi da pentola?
</p>

<p>
— Il guscio surrogherà quella che mi manca.
</p>

<p>
All’opera, cuochi! Nemmeno gli imperatori romani avranno
mangiato così bene. Me lo direte poi.&nbsp;—
</p>

<p>
Mentre Garcia continuava a cuocere gallette di mandioca e
Alvaro si occupava dell’arrosto, sorvegliando una superba coscia
del <i>tamanduà</i> che arrosolava lentamente, il marinaio aveva spaccata,
dopo molti colpi formidabili, la testuggine.
</p>

<p>
Mise da una parte la carne della povera bestia che doveva
offrire più tardi un altro arrosto gustosissimo, pulì il guscio superiore
e lo mise sulla cenere calda gettandovi dentro dei grossi
pezzi di grasso del <i>tamanduà</i> affinchè si sciogliessero.
</p>

<p>
Quella coppa che resiste anche alla fiamma per un certo tempo,
serviva a meraviglia, senza bruciarsi.
</p>

<p>
Quando il marinaio vide che l’arrosto era quasi pronto e che
il grasso si era già ben liquefatto, disse:
</p>

<p>
— Preparatevi per la frittura che formerà il primo piatto. Il
<i>tamanduà</i> verrà poi.&nbsp;—
</p>

<p>
Aprì il sacco e lo vuotò nel guscio. Le povere termiti, che
erano delle belle e grosse formiche, più lunghe d’un pollice, caddero
nel grasso bollente, dibattendosi per qualche istante disperatamente.
</p>

<p>
Un profumo squisito, come di pesce fritto, si sparse per l’aria.
</p>

<p>
Quando il marinaio le giudicò ben cotte, le ritirò servendosi
d’una spatola di legno che aveva lì per lì fabbricata e le depose
su una bella e profumata foglia di palma.
</p>

<p>
<span class="pagenum" id="Page_158">[158]</span>
</p>

<p>
— Ecco la frittura! — gridò allegramente. — Servitevi, signori!&nbsp;—
</p>

<p>
Si erano seduti tutti tre intorno alla foglia, ma Garcia ed Alvaro
esitavano.
</p>

<p>
Quel fritto di formiche non li tentava affatto.
</p>

<p>
— Assaggiate dunque, signor Viana, — disse il marinaio.
</p>

<p>
Alvaro, quantunque arricciasse il naso, finalmente si decise.
</p>

<p>
— Corpo d’un elefante! — esclamò quando ne ebbe mangiate
alcune. — Sono più delicate e più gustose dei gamberetti di mare!<a class="tag" id="tag9" href="#note9">[9]</a>
Mangia Garcia ed impara ad apprezzare la cucina dei selvaggi
brasiliani.&nbsp;—
</p>

<p>
La frittura scomparve in pochi minuti.
</p>

<p>
— Avanti l’ar..... — stava per gridare il marinaio. Ma l’ultima
parola gli morì fra le labbra.
</p>

<p>
Una freccia aveva silenziosamente attraversata la piccola radura,
piantandosi nel tronco d’un albero che cresceva vicino ad
Alvaro.
</p>

<p>
— <i>Carracho!</i> — esclamò il marinaio, che si era alzato precipitosamente. — Gli
Eimuri! Gambe! Gambe!&nbsp;—
</p>

<p>
Sull’opposta riva del fiume erano improvvisamente comparsi
alcuni selvaggi che il marinaio aveva subito riconosciuto pei suoi
accaniti persecutori.
</p>

<p>
Quei bricconi che dovevano aver finalmente trovate le tracce
dei fuggiaschi, si preparavano a tempestarli di frecce.
</p>

<p>
Alvaro che non voleva abbandonare tutto, d’un balzo prese
l’arrosto e si slanciò dietro al marinaio che filava come un cavallo,
seguito a breve distanza da Garcia che si era impadronito
della carne della testuggine.
</p>

<p>
Gli Eimuri, fortunatamente pei naufraghi, si trovavano nell’impossibilità
d’inseguirli.
</p>

<p>
Quel fiume, quantunque guadabile, era per essi un ostacolo
enorme ed un ponte non era facile a costruirsi in pochi minuti,
specialmente per uomini che non possedevano che delle scuri informi
fatte con grosse conchiglie o con pezzi di selce.
</p>

<p>
— Rallentate un po’, marinaio, — gridò Alvaro, vedendo che
gli Eimuri non osavano mettere i piedi in acqua. — Volete farmi
<span class="pagenum" id="Page_159">[159]</span>
scoppiare? E poi non siamo inermi, ringraziando Iddio e le munizioni
non ci mancano.
</p>

<p>
— Non fermiamoci, signore, — rispose Diaz. — Approfittiamo
per frapporre fra noi e quelle canaglie il maggior spazio possibile.
</p>

<p>
Corrono come cervi e quando avranno costruito un ponte, ci
daranno una caccia furiosa, senza lasciarci un momento di tregua.
</p>

<p>
— Il ponte non l’hanno ancora costruito.
</p>

<p>
— Lo faranno, non dubitate. Si sono cacciati in testa di prendermi
e non mi lascieranno, ve lo assicuro.
</p>

<p>
Gambe, signore e avanti finchè avremo forza.
</p>

<p>
— Briganti! — esclamò Alvaro che era di assai cattivo umore. — Potevano
giungere a pranzo finito!&nbsp;—
</p>

<p>
Ripresero la corsa, inoltrandosi sempre più nell’interminabile
foresta la quale diventava sempre più folta e più selvaggia e la
continuarono fino a che si sentirono incapaci di fare un passo più
innanzi.
</p>

<p>
Tutti tre, specialmente il mozzo, erano completamente esausti.
</p>

<p>
— Prendiamo un po’ di riposo e consigliamoci, — disse Alvaro. — Abbiamo
percorso una mezza dozzina di miglia e forse gli
Eimuri non sono ancora riusciti a costruirsi il ponte ed a valicare
il fiume.
</p>

<p>
Non devono essere troppo abili in simili costruzioni quei bruti.
Che cosa ne dite, Diaz?
</p>

<p>
— Che pel momento siamo al sicuro, — rispose il marinaio. — Il
fiume è largo e un albero di quaranta o cinquanta metri
non si abbatte facilmente con delle scuri di pietra o di conchiglia.
</p>

<p>
Però domani o questa sera saranno qui di certo.
</p>

<p>
— E siamo ancora lontani dai villaggi dei Tupinambi?
</p>

<p>
— Almeno sei o sette giorni di marcia, dovendo noi descrivere
un lungo giro per evitare l’incontro col grosso degli Eimuri.
</p>

<p>
— Diavolo! — esclamò Alvaro. — Sette giorni e di fuga continua!
Potremo noi resistere?
</p>

<p>
— Sarà necessario, se non amate meglio farvi divorare, — disse
il marinaio.
</p>

<p>
— Non potete trovare qualche altro rifugio?
</p>

<p>
— Un rifugio! Uhm! Sarà un po’ difficile e poi, sarebbe sicuro?
Quei dannati selvaggi, quando si attaccano ad una pista,
non la lasciano più.
</p>

<p>
Sono più abili dei cani. Bisognerebbe trovare un altro fiume
o meglio ancora una palude od una savana sommersa.
</p>

<p>
<span class="pagenum" id="Page_160">[160]</span>
</p>

<p>
Io non conosco il paese che ora percorriamo o meglio la foresta,
ma può darsi che da un momento all’altro ci troviamo dinanzi
a dell’acqua.
</p>

<p>
Signor Viana, ripartiamo.
</p>

<p>
— Mille bombe! Ancora?
</p>

<p>
— Ho corso per undici giorni e con pochissimi riposi, sempre
inseguito. Se le mie gambe avessero ceduto o sarei a quest’ora un
pyaie degli Eimuri o già digerito dopo d’essere stato più o meno
arrosolato su una graticola.
</p>

<p>
— Diaz! Mi fate venire i brividi! — esclamò Alvaro.
</p>

<p>
— Che vi daranno la forza di fuggire, — rispose il marinaio,
sorridendo.
</p>

<p>
— Lasciateci almeno il tempo di assaggiare il nostro arrosto.
Mi libererò almeno d’un peso inutile.
</p>

<p>
— E la mia testuggine? — chiese il mozzo.
</p>

<p>
— Serbiamola per domani, — rispose Diaz. — Non avremo
più il tempo di cacciare.
</p>

<p>
— Su, sbrighiamoci! La frittura di formiche non è già un piatto
forte per degli uomini che sono costretti a far lavorare le gambe.&nbsp;—
</p>

<p>
Affamati come erano, essendo stati costretti ad interrompere il
pranzo in sul principio, non impiegarono molto a far scomparire
l’arrosto e le tre o quattro gallette che avevano avuto il tempo
di raccogliere.
</p>

<p>
Ringagliarditi da quel pasto assai sostanzioso e abbondante se
non variato, i tre europei ripresero le mosse, spronati dal pensiero
che gli Eimuri avessero già trovato il modo di varcare il
fiume e che seguissero già le loro orme.
</p>

<p>
La foresta era sempre foltissima e costituita da poche varietà
di piante per la maggior parte senza frutta.
</p>

<p>
Erano macchioni enormi di <i>isonandra</i>, di alberi da cui si
ricava oggidì la guttaperca; di <i>bombonax</i> colle cui foglie si
fabbricano degli splendidi cappelli di paglia che poco hanno da
invidiare a quelli famosi di Panama; di <i>laranjus</i> i cui fiori profumavano
l’aria e di persee piante bellissime queste, alte come i
nostri peri e che producono delle frutta grosse come limoni, che
intorno al nocciuolo hanno una polpa verdastra, di sapore nauseante,
che sembra burro e che si mangia, da taluni, volentieri
specialmente se condita con sale, zucchero e vino di Xeres.
</p>

<div class="figcenter"><a id="fill-161"></a>
  <img src="images/ill-161.jpg" alt="">
<p class="caption">Il vampiro aspirava pian piano, senza cessare di muovere le ali. (<span class="smcap">Cap. XVII</span>).</p>
</div>

<p>
Pochi uccelli abitavano quella boscaglia, quasi tenebrosa per la
foltezza delle foglie e umidissima: dei <i>tanagra</i>, colle penne azzurre
<span class="pagenum" id="Page_163">[163]</span>
ed il ventre aranciato; qualche cardinale colla testa rossa
e qualche grosso pappagallo che cicalava a piena gola, noioso
come tutti i suoi simili.
</p>

<p>
Il marinaio che sapeva dirigersi anche senza bussola e che
aveva le gambe solide, camminava velocemente senza mai deviare,
nè esitare, mettendo a dura prova le forze dei due naufraghi.
</p>

<p>
— Avanti sempre, senza fermate, se volete sfuggire agli Eimuri, — diceva
sempre. — È così che io sono riuscito a tenerli
sempre a distanza.
</p>

<p>
— Noi non possediamo dei garretti d’acciaio, — brontolava
Alvaro. — Non siamo vissuti quindici anni fra i selvaggi.&nbsp;—
</p>

<p>
— È necessario, — ribatteva il marinaio. — Chi rimane indietro
è uomo morto.
</p>

<p>
E sempre spronati da quella paura, continuavano ad avanzarsi
nell’immensa foresta, passando da un macchione all’altro, sovente
strisciando come rettili, quando non riuscivano a trovare un passaggio
fra quell’immenso caos di alberi, di cespugli e di liane.
</p>

<p>
Alla sera, esausti ed affamati, si arrestavano sulla riva d’un
torrentello.
</p>

<p>
— Basta, — disse il marinaio. — Abbiamo marciato come selvaggi
brasiliani, riposiamoci qui.
</p>

<p>
Anche gli Eimuri dormono; possiamo quindi fare anche noi
altrettanto.
</p>

<p>
Cenarono con alcuni banani, poi si lasciarono cadere al suolo,
sotto un albero immenso che stendeva i suoi rami in tutte le direzioni.
</p>

<p>
— Dormite pure, — disse il marinaio che era il meno stanco. — Io
monto il primo quarto di guardia.&nbsp;—
</p>

<div class="chapter">
<h2 id="cap17">CAPITOLO XVII.
<span class="smaller">La savana sommersa.</span></h2>
</div>

<p>
Fu una notte di continue angoscie per tutti. L’idea che quei
ferocissimi selvaggi fossero già vicini e che potessero, da un momento
all’altro, sorprenderli per divorarli, impedì a tutti tre di
dormire.
</p>

<p>
I loro timori però non si avverarono e la notte passò tranquilla,
<span class="pagenum" id="Page_164">[164]</span>
senza allarmi. Tuttavia salutarono con gioia lo spuntare
del sole, il quale almeno permetteva loro di poter scorgere i nemici
ed impedire una possibile sorpresa.
</p>

<p>
— Preferisco camminare, quantunque non mi sia riposato sufficientemente, — disse
Alvaro. — Quei dannati selvaggi mi hanno
messo indosso una paura indiavolata che non riesco a scacciare.
</p>

<p>
— Camminiamo, signore, — rispose il marinaio che pareva
avesse perduto il suo solito buon umore. — Ci procureremo la
colazione più tardi.
</p>

<p>
— C’è ancora la testuggine, — disse il mozzo.
</p>

<p>
— Che non ci servirà a nulla a menochè tu non preferisci divorarla
cruda, giacchè io non permetterò di accendere il fuoco.
</p>

<p>
I selvaggi fiutano il fumo a delle distanze incredibili ed il
fuoco tradirebbe la nostra presenza.
</p>

<p>
— Brutto affare, — disse Alvaro. — Dovremo noi galoppare
come cavalli e ristorarci poi con delle sole frutta? Non resisteremo
a lungo, mio caro marinaio.
</p>

<p>
— Chissà che non troviamo qualche cosa di meglio delle frutta, — rispose
Diaz. — Le foreste brasiliane offrono delle risorse sorprendenti.
</p>

<p>
Su, gambe in ispalla e riprendiamo la corsa.
</p>

<p>
— Che ci siano già vicini quei maledetti antropofagi?
</p>

<p>
— Sulla nostra pista di certo.
</p>

<p>
— Quand’è che troveremo un altro fiume che ci permetta di
fare una buona sosta?
</p>

<p>
— Lo ignoro, — rispose il marinaio. — Non conosco queste
foreste.
</p>

<p>
Non sono però rari i corsi d’acqua nel Brasile, anzi può darsi
che da un momento all’altro ne incontriamo qualcuno.&nbsp;—
</p>

<p>
Ripartirono, dapprima con passo un po’ lento, poi riscaldatesi
le gambe, non tardarono ad affrettarlo quantunque molto sovente
fossero costretti ad arrestarsi dinanzi a degli ammassi mostruosi
di <i>cipò chumbo</i>, piante convolvolacee di color giallo, somiglianti
alle liane, che formano delle reti assolutamente impenetrabili.
</p>

<p>
Essendo le piante altissime in quel luogo, stormi innumerevoli
di uccelli fuggivano da tutte le parti all’avvicinarsi dei fuggiaschi,
facendo un baccano assordante.
</p>

<p>
Dei tucani dal becco rosso e giallo e gigantesco, gli occhi azzurri
e le penne scarlatte; grossi arà, piccoli <i>maitaco</i> dalla testa
turchina, azulee azzurre e <i>japu</i> che facevano un baccano indiavolato
<span class="pagenum" id="Page_165">[165]</span>
e sgradevolissimo, s’alzavano fra i cespugli e le macchie
empiendo la foresta di grida, di cinguettii, di schiamazzi.
</p>

<p>
Sotto le <i>sipo</i> invece saltellavano a miriadi le schifose <i>barata</i>,
sorta di piattole puzzolenti, di color bruno, che sono la disperazione
dei poveri indiani perchè quando riescono ad introdursi in
una capanna, in una sola notte divorano provviste, veste, pelli,
amache, lacci.
</p>

<p>
La foresta a poco a poco diventava umidissima. Il suolo cedeva
facilmente sotto i piedi dei fuggiaschi, conservando le orme
che gli Eimuri potevano seguire senza fatica e dalle piante cadevano
goccioloni. La marcia, già tanto faticosa, diventava in tal
modo sempre più difficile mettendo ben a dura prova Alvaro ed
il mozzo i quali penavano a trascinarsi dietro al marinaio che,
abituato alle lunghe e velocissime marce degl’indiani, pareva infaticabile.
</p>

<p>
Verso le dieci Diaz, accortosi dello stato compassionevole dei
compagni, si decise ad accordare loro un po’ di riposo. Capiva
che non si poteva chiedere di più alle loro forze già estremamente
esauste e poi l’appetito cominciava a farsi sentire colla
magrissima cena della sera innanzi.
</p>

<p>
— Fermiamoci qualche ora e cerchiamo qualche cosa da porre
sotto i denti, — disse.
</p>

<p>
— Era tempo, — rispose Alvaro. — Se la corsa continuava
ancora un po’ mi lasciavo cadere al suolo.
</p>

<p>
E poi stomaco vuoto non sta diritto. Ah! Se avessimo ancora
le nostre gallette!
</p>

<p>
— Sono già state digerite dagli Eimuri; non pensateci quindi
più. Vi rifarete nei villaggi dei Tupinambi, se riusciremo a raggiungerli.
</p>

<p>
— Dubitate che noi possiamo sfuggire all’inseguimento degli
Eimuri? — chiese Alvaro con inquietudine.
</p>

<p>
— Sì, se non troviamo qualche rifugio inaccessibile od un altro
fiume che li arresti e che permetta a noi di guadagnare via.
</p>

<p>
Ve lo dissi già, quei selvaggi corrono velocemente e voi non
potete gareggiare colle loro gambe.
</p>

<p>
Tuttavia non disperiamo e poi voi avete dei fucili e le armi
da fuoco producono sempre una tremenda impressione sugl’indiani.
</p>

<p>
Ah! Ma noi dimentichiamo la colazione. Eh!&nbsp;—
</p>

<p>
Aveva alzato il capo guardando un albero, alto trentacinque
<span class="pagenum" id="Page_166">[166]</span>
o quaranta metri, col tronco coperto da una corteccia tutta irta
di bitorzoli spinosi.
</p>

<p>
Era un <i>paiva</i>, o albero cotonifero, di dimensioni enormi.
</p>

<p>
Non erano già le frutta fusiformi della pianta che avevano
attratta la sua attenzione, frutta d’altronde non mangiabili, bensì
una specie di piattaforma, lunga tre o quattro metri e larga quasi
altrettanto, costruita su due solidi rami e sopra la quale svolazzavano
cinguettando numerosi uccelli, grossi tutt’al più come un
pivione.
</p>

<p>
— Ci sarebbe lassù da fare una superba frittata, — disse — se la
paura di accendere il fuoco non ci costringesse a rinunciarvi. Bah!
Ci accontenteremo di sorbire le uova se non saranno troppo passate.
</p>

<p>
— Che cos’è quella piattaforma? — chiese Alvaro.
</p>

<p>
— Un nido di tordi tessitori, — rispose il marinaio. — Sono
uccelli singolari che al pari delle passere repubblicane, amano
vivere in società.
</p>

<p>
Lassù potremo raccogliere parecchie centinaia di uova.
</p>

<p>
— È solido quel nido?
</p>

<p>
— Può reggere anche un uomo, tanto sono abili costruttori
quegli uccelli. Eh, Garcia, saresti capace di dare la scalata a questo
<i>paiva</i>? I bitorzoli del tronco ti serviranno benissimo di appoggio
purchè tu faccia attenzione alle spine.
</p>

<p>
— Pronto, marinaio, — rispose il mozzo. — È un affare spiccio.
</p>

<p>
— Adagio, mio caro, non tanta furia anzi sii cauto quando
sarai lassù.
</p>

<p>
— Che mi cavino gli occhi quegli uccelli?
</p>

<p>
— No, sono le vespe che pungeranno atrocemente.&nbsp;—
</p>

<p>
I tordi tessitori costruiscono i loro nidi sulle piante che servono
d’asilo alle mosche cartone per non essere disturbati dai
ghiottoni che mirano alle loro uova.
</p>

<p>
— E stringono alleanza? — chiese Alvaro.
</p>

<p>
— Difensiva e offensiva, — rispose il marinaio — Quando i
ratti palmisti od altri minacciano di assalire il nido dei tordi per
saccheggiare le uova, le vespe accorrono in difesa dei loro alleati;
viceversa gli uccelli danno addosso a quei volatili che tentano di
rimpinzarsi di vespe.
</p>

<p>
— È strana!
</p>

<p>
— Su Garcia, spicciati e come ti ho detto, fa attenzione alle
mosche cartone. Appena ti sei riempite le tasche di uova, scendi
subito.&nbsp;—
</p>

<p>
<span class="pagenum" id="Page_167">[167]</span>
</p>

<p>
Il mozzo che era un abile arrampicatore, s’aggrappò ai bitorzoli
del <i>paiva</i> ed in pochi momenti giunse sotto il nido.
</p>

<p>
I tordi, vedendo quell’intruso e sospettando forse le sue intenzioni,
avevano cominciato a schiamazzare per attirare l’attenzione
delle loro alleate ed a volare cercando di beccarlo.
</p>

<p>
Garcia, che non ascoltava che i brontolî dei suoi intestini quasi
vuoti, con un ultimo slancio si issò sulla piattaforma che era formata
da un numero infinito di buche, ognuna delle quali conteneva
un uovo.
</p>

<p>
Si riempì precipitosamente le tasche, con quattro scappellotti
fugò la banda ciarliera e si lasciò scivolare di ramo in ramo.
</p>

<p>
Le mosche cartone, udendo i loro alleati a schiamazzare, giungevano
in gran numero, pronte a punire l’audace, ma era troppo
tardi.
</p>

<p>
Il mozzo si era lasciato cadere fra le erbe, restando fortunatamente
in piedi.
</p>

<p>
Aveva nelle tasche più di sei dozzine d’uova.
</p>

<p>
Il marinaio ne prese uno e lo guardò attraverso un raggio
di sole.
</p>

<p>
— Sono fresche, — disse, — Garcia ha avuto buona mano nella
scelta.&nbsp;—
</p>

<p>
S’affrettarono a vuotarle. Non era veramente una colazione
capace di empirli, essendo quelle uova piccolissime, però dovettero
accontentarsi.
</p>

<p>
Si dissetarono in una pozza, poi ripresero l’interminabile marcia
dirigendosi costantemente verso l’ovest.
</p>

<p>
Di quando in quando facevano una brevissima fermata per
raccogliere qualche frutto o per prendere un po’ di riposo, poi tornavano
a galoppare spinti dalla speranza di trovare qualche altro
fiume.
</p>

<p>
Tutto d’altronde indicava la vicinanza o d’un corso d’acqua o
d’una savana sommersa: l’umidità crescente del suolo e la presenza
di alcuni trampolieri, dei <i>gallinago</i> che somigliano ai nostri
beccaccini, di <i>pisoca</i> dalle gambe lunghissime e di gallinelle
acquatiche dalle penne turchine a riflessi dorati.
</p>

<p>
Anche le piante a poco a poco cambiavano. I grossi vegetali
scomparivano e si succedevano invece delle <i>cuiera</i>, quelle enormi
piante di zucca che occupano degli spazii immensi e delle <i>iriartree
panciute</i>, piante bizzarre che sono sorrette da un gran numero
di radici le quali escono dal suolo per parecchi metri.
</p>

<p>
<span class="pagenum" id="Page_168">[168]</span>
</p>

<p>
Mancava qualche ora al tramonto del sole, quando finalmente
scorsero, attraverso i tronchi degli alberi ed i cespugli, una superficie
luccicante.
</p>

<p>
— Una savana sommersa! — esclamò allegramente il marinaio. — Ecco
una vera fortuna! Signor Viana, noi potremo finalmente
riposarci e anche cacciare.&nbsp;—
</p>

<p>
Affrettarono il passo e giunsero poco dopo sulle rive d’una
vasta palude, dalle acque nere ed ingombre di piante palustri e
di minuscoli isolotti che altro non dovevano essere se non banchi
melmosi coperti di erbaccie grasse.
</p>

<p>
Ad una grande distanza si scorgeva la foresta che si stendeva
sulla riva opposta.
</p>

<p>
— Che cosa contate di fare ora? — chiese Alvaro al marinaio,
il quale osservava attentamente gli isolotti che emergevano in
gran numero.
</p>

<p>
— Rifugiarci su una di quelle terre e attendere colà che gli
Eimuri si siano allontanati, — rispose Diaz.
</p>

<p>
— E chi ci condurrà? Non vedo alcuna barca io.
</p>

<p>
— Una zattera si costruisce presto. Non è ciò che mi preoccupa.
Dubito della solidità di quegli isolotti. Temo che non abbiano
consistenza e vorrei accertarmene presto. Costruiamo per
ora una piccola zattera, capace di sostenermi e lasciate che vada
ad esplorare la palude.
</p>

<p>
Il sole sta per tramontare e gli Eimuri si saranno anche essi
arrestati e prima di domani non giungeranno qui.
</p>

<p>
— Temete che non possiamo trovare un palmo di terra solida? — chiese
Alvaro.
</p>

<p>
— È un po’ difficile scoprirne nelle savane sommerse. Ve ne
sono molti però degli isolotti e non dispero.
</p>

<p>
Se tardassi a tornare, non inquietatevi per me. Dormite tranquilli
senza preoccupazioni. Conosco le savane e i <i>jacarè</i> non mi
fanno paura.
</p>

<p>
— Vi daremo uno dei nostri fucili e munizioni sufficienti, — disse
Alvaro.
</p>

<p>
— Grazie, non rifiuto un’arma da fuoco.&nbsp;—
</p>

<p>
Approfittando del brevissimo crepuscolo, tagliarono un certo
numero di grossi rami ed un paio di giovani alberi e servendosi
delle liane costruirono alla meglio un galleggiante, sufficiente a
sostenere un uomo.
</p>

<p>
Prima però d’imbarcarsi, il marinaio, che era veramente instancabile,
<span class="pagenum" id="Page_169">[169]</span>
provvide un po’ di cena ai suoi compagni, raccogliendo
nella foresta parecchi grappoli di <i>pupunha</i>, portanti delle frutta
grosse come pesche, di sapore eccellente e delle <i>araca</i>, somiglianti
alle susine e più acidule.
</p>

<p>
— Mentre vi riposate io cercherò il rifugio, — disse, nel momento
d’imbarcarsi. — L’esplorazione sarà lunga però come vi
dissi, anche se non tornassi prima dell’alba, non pensate male
di me.&nbsp;—
</p>

<p>
Prese il fucile del mozzo, balzò sulla leggera zattera e si spinse
al largo, scomparendo ben presto fra le tenebre.
</p>

<p>
— Ecco un brav’uomo! — esclamò Alvaro, quando non lo vide
più. — Lascia noi pigroni a riposare, mentre va a rischiare la
pelle per trarci in salvo. Che resistenza ha quel diavolo di marinaio!
</p>

<p>
— Che torni presto? — chiese Garcia. — Che cosa volete?
Presso quel mezzo selvaggio che sa tutto e che indovina tutto,
mi sento più sicuro.
</p>

<p>
— Ed io non meno di te, ragazzo mio, — rispose Alvaro. — Speriamo
che la sua esplorazione non duri molto e che possa
trovare un isolotto che ci regga.
</p>

<p>
— Lo aspetteremo svegli?
</p>

<p>
— Approfittiamo per dormire invece, — rispose Alvaro. — Tu
non devi essere meno stanco di me.
</p>

<p>
— Non posso tenere quasi più gli occhi aperti.
</p>

<p>
— Gli Eimuri non ci inquieteranno, almeno per questa notte.
Coricati presso di me e dormi.&nbsp;—
</p>

<p>
Alvaro stava per imitarlo quando la sua attenzione fu attirata
da alcuni grossi volatili che venivano dalla parte della savana e
che svolazzavano intorno all’albero sotto il cui fogliame si era
sdraiato.
</p>

<p>
Che razza di volatili sono? — si chiese. — Non ne ho mai
veduti di così grossi eppure devono essere dei pipistrelli.&nbsp;—
</p>

<p>
Ne avevano infatti le forme, ma erano ben più grossi di quelli
europei. Le loro ali, riunite, non dovevano misurare meno di ottanta
centimetri ed il loro corpo per lo meno venti.
</p>

<p>
Se il portoghese avesse conosciuto un po’ meglio il Brasile, si
sarebbe ben guardato dall’addormentarsi, malgrado la sua estrema
stanchezza.
</p>

<p>
Non sapendo quanto erano pericolosi quei volatili, non ci fece
caso e si appoggiò al tronco dell’albero socchiudendo gli occhi.
</p>

<p>
<span class="pagenum" id="Page_170">[170]</span>
</p>

<p>
Garcia già russava beatamente, segno evidente che gli Eimuri
se li era affatto dimenticati.
</p>

<p>
Per qualche po’ Alvaro lottò col sonno, poi vinto dall’eccessiva
stanchezza si abbandonò.
</p>

<p>
Non erano trascorsi dieci minuti quando uno di quei grossi
pipistrelli che svolazzavano intorno all’albero, sotto cui dormivano
i due naufraghi, si abbassò silenziosamente volando per qualche
po’ sopra la testa di Alvaro.
</p>

<p>
Non era un semplice pipistrello, bensì un <i>vampiro morugo</i>,
dalla testa grossa e sporgente che terminava in una specie di
trombetta, dal pelame fitto e morbido d’una tinta bruna.
</p>

<p>
Pareva che cercasse il punto migliore su cui posarsi.
</p>

<p>
Ad un tratto calò dolcemente su una spalla dell’addormentato,
agitando lentamente le ali e applicò l’estremità del muso dietro
l’orecchio destro di Alvaro.
</p>

<p>
Aspirava pian piano, senza cessare di muovere le ali per mantenere
un po’ di frescura attorno al povero portoghese del cui sangue
si nutriva.
</p>

<p>
Lo schifoso volatile rimase lì parecchi minuti, ingrossandosi a
vista d’occhio, poi quando fu ben sazio riprese il volo senza che
Alvaro si fosse svegliato.
</p>

<p>
Da un forellino appena visibile, aperto dagli acutissimi denti
del <i>morugo</i>, usciva lentamente un filo di sangue.
</p>

<p>
Mentre il vampiro s’allontanava un altro era calato sul mozzo.
</p>

<p>
Aveva già cominciato a succhiare il sangue, quando un lieve
rumore che proveniva dalla parte della foresta lo costrinse ad
interrompere bruscamente il pasto.
</p>

<p>
Degli uomini s’avanzavano camminando come i lupi, scivolando
dolcemente fra i rami, le radici e le liane, senza che le
foglie secche scrosciassero sotto i loro piedi.
</p>

<p>
Il <i>morugo</i>, spaventato, erasi già alzato precipitosamente scomparendo
in direzione della savana sommersa.
</p>

<p>
Il drappello che era composto di una dozzina d’uomini, nudi
come vermi, e ricchi di pitture, s’avanzò verso l’albero sotto cui,
ignari del grave pericolo che li minacciava, dormivano i due naufraghi.
</p>

<p>
Un urlo rauco che pareva uscisse più da gole canine che
umane, scoppiò fra quei selvaggi.
</p>

<p>
Avevano finalmente raggiunta la preda che avevano inseguita
con tanta ostinazione.
</p>

<p>
<span class="pagenum" id="Page_171">[171]</span>
</p>

<p>
Nessuno però aveva alzata la mazza contro i due addormentati,
anzi tutti si erano fermati guardando Alvaro ed il mozzo con
un certo rispetto.
</p>

<p>
Si scambiarono rapidamente alcune parole, poi improvvisarono
con dei rami due barelle e vi posero sopra i due naufraghi senza
che questi, sfiniti dalle eccessive fatiche e dalla perdita del sangue,
si fossero svegliati.
</p>

<p>
Raccolsero le armi ed il barilotto delle munizioni che posero
su una terza barella, poi rientrarono nella foresta, correndo a precipizio.
</p>

<p class="dots">················</p>

<p>
Quando Alvaro si svegliò, con suo immenso stupore non si
trovò più sotto l’albero che gli aveva servito d’asilo, nè sulla riva
della savana sommersa.
</p>

<p>
Era coricato su un soffice e fresco strato di foglie di palma e
chiuso entro una capannuccia formata di grossi tronchi d’albero
e senza alcuna apertura.
</p>

<p>
La luce però entrava a sufficienza dalle fessure delle pareti
sicchè poteva vedere ciò che si trovava in quella umile dimora.
</p>

<p>
D’un balzo si era rizzato in piedi, chiedendosi se era in preda
ad un sogno, non potendo ammettere che il marinaio durante la
notte e da solo avesse potuto costruire quel ricovero.
</p>

<p>
Un grido gli sfuggì tosto scorgendo in un angolo il mozzo,
disteso su un altro strato di foglie e col viso imbrattato di sangue.
</p>

<p>
— Garcia! Garcia! — gridò, precipitandosi verso di lui. — Che
cosa è avvenuto? Dove siamo noi? Perchè hai il viso insanguinato?
</p>

<p>
Il ragazzo udendo quelle grida aveva aperti gli occhi e si era
alzato a sedere sbadigliando è stiracchiandosi.
</p>

<p>
— Ah! Buon giorno, signor Alvaro, — disse. — È tornato il
marinaio.
</p>

<p>
— Ma che marinaio! — gridò Alvaro. — Guarda dove siamo!
</p>

<p>
— Oh! In una casa! Chi l’ha costruita e vo...... Mio Dio, signore!
Avete del sangue dietro l’orecchio destro e tutta la spalla
è lorda. Chi vi ha ferito?
</p>

<p>
— Anch’io sono lordo di sangue! E anche tu!&nbsp;—
</p>

<p>
Si portò una mano dietro l’orecchio e la ritrasse bagnata.
</p>

<p>
— Chi ci ha conciati in questo modo? — si chiese.
</p>

<p>
— Che qualche bestia vi abbia punto, signore? Quei formiconi
che abbiamo mangiati fritti, per esempio.
</p>

<p>
<span class="pagenum" id="Page_172">[172]</span>
</p>

<p>
— Io non lo so; il fatto è che mi trovo debolissimo. Quella
bestia deve avermi fatto perdere molto sangue.
</p>

<p>
— Ed anch’io signore mi sento sfinito, — rispose il mozzo. — E
Diaz? E chi ci ha condotti in questa capanna? Che ci abbia
portati lui mentre dormivamo?&nbsp;—
</p>

<p>
Alvaro stava per rispondere, quando un urlìo selvaggio, spaventevole
gli giunse agli orecchi.
</p>

<p>
Quell’urlìo l’aveva udito ancora, sulle rive del fiume, quando
gli Eimuri erano comparsi interrompendo bruscamente il pranzo.
</p>

<p>
Impallidì e si sentì la fronte bagnarsi prima d’un sudore caldo,
poi freddo.
</p>

<p>
— Ci hanno presi! — esclamò con voce soffocata, guardando
Garcia con ispavento. — Ora comprendo tutto. Noi siamo prigionieri
degli Eimuri!
</p>

<p>
In quel momento la porta della capanna si aperse e comparve
un indiano armato d’una pesantissima clava.
</p>

<div class="chapter">
<h2 id="cap18">CAPITOLO XVIII.
<span class="smaller">I <i>Pyaie</i> bianchi.</span></h2>
</div>

<p>
Quel selvaggio era un uomo di alta statura, senza alcun pelo
sul viso, anzi privo perfino delle sopracciglia, ed invece portava i
capelli lunghissimi, neri, grossolani ed arruffati.
</p>

<p>
Aveva il corpo quasi nudo, dipinto in rosso con striscie nere
ed azzurre alternate e sulla fronte e sulle gote portava parecchie
penne di tucano appiccicate con qualche mastice o con del miele
selvatico e che gli davano un aspetto stranissimo.
</p>

<p>
Sotto il mento portava il barbotto, formato d’un pezzo di diaspro
verde e sul petto gli pendeva una collana formata di conchigliette
bianche, distintivo dei capi tribù brasiliani.
</p>

<p>
Appena entrato si era abbassato fino a terra, sporgendo la lingua
e dando segni evidenti d’un profondo rispetto, poi si era rialzato
pronunciando alcune parole rauche, affatto incomprensibili,
che parevano suoni gutturali usciti dalle profondità del petto piuttosto
che dalla gola.
</p>

<p>
Alvaro, che non si era rimesso ancora dal suo spavento, era
rimasto immobile, guardando con inquietudine la pesante mazza
<span class="pagenum" id="Page_173">[173]</span>
del selvaggio credendo di sentirsela da un momento all’altro piombare
sul cranio.
</p>

<p>
L’Eimuro, che doveva aver formulata qualche domanda, vedendo
che il portoghese rimaneva silenzioso, si volse verso Garcia
che si era rifugiato in un angolo e pronunciò altre parole che non
potevano essere comprese meglio delle prime.
</p>

<p>
Vedendo che anche il ragazzo non apriva la bocca, fece un
gesto d’impazienza, poi affacciatosi alla porta mandò un grido che
pareva piuttosto un urlo di belva.
</p>

<p>
Un momento dopo un ragazzo indiano, che non doveva avere
maggior età del mozzo, entrava fermandosi dinanzi al capo.
</p>

<p>
Era un bel giovanotto, dall’aspetto svegliato, cogli occhi nerissimi
ed intelligenti e che sembrava appartenesse ad un altra
razza.
</p>

<p>
Ed infatti aveva la pelle assai più chiara di quella del capo,
i lineamenti più fini, i capelli più morbidi ed i tratti del viso più
regolari.
</p>

<p>
Il capo gli rivolse alcune parole aggrottando parecchie volte la
fronte e facendo qualche gesto di minaccia, poi gli indicò Alvaro.
</p>

<p>
Con grande stupore, il portoghese udì il ragazzo a dire:
</p>

<p>
— <i>Señor</i>.....
</p>

<p>
Alvaro e Garcia si erano guardati l’un l’altro, domandandosi
per la seconda volta se sognavano o se erano veramente desti.
</p>

<p>
Un selvaggio brasiliano che parlava lo spagnuolo, mentre gli
spagnuoli non avevano mai messo piede su quell’immenso territorio,
era una cosa strabiliante, assolutamente incredibile.
</p>

<p>
— Signore, — riprese il ragazzo. — Il capo degli Eimuri vi
ha parlato e si mostra adirato perchè voi non avete risposto alle
sue domande.
</p>

<p>
— Chi ti ha insegnato a parlare la lingua degli uomini bianchi? — chiese
Alvaro che non si era ancora rimesso dalla sorpresa.
</p>

<p>
— Il <i>pyaie</i> della mia tribù.
</p>

<p>
— Diaz!
</p>

<p>
— Sì, si chiamava così il mio padrone, — rispose il ragazzo. — Mi
ricordo d’averlo udito più volte a dire: Ah! Povero Diaz!
</p>

<p>
— Dunque tu sei un tupinambo.
</p>

<p>
— Sì, signore.
</p>

<p>
— Ti hanno fatto prigioniero gli Eimuri?
</p>

<p>
— E m’ingrasseranno per mangiarmi, — disse il ragazzo senza
manifestare alcuna apprensione.
</p>

<p>
<span class="pagenum" id="Page_174">[174]</span>
</p>

<p>
— E noi? Che cosa ne faranno di noi?
</p>

<p>
— Siete fortunati voi, signore. Gli Eimuri non hanno per ora
alcuna intenzione di divorarvi.
</p>

<p>
— Sai perchè inseguivano il tuo padrone?
</p>

<p>
— Sì, per farne un <i>pyaie</i>. Quello degli Eimuri è morto e bisogna
surrogarlo.&nbsp;—
</p>

<p>
Una tribù senza <i>pyaie</i> è come un uomo senza testa.
</p>

<p>
L’avete veduto il mio padrone?
</p>

<p>
— Sì e l’abbiamo lasciato ieri sera....&nbsp;—
</p>

<p>
Un rauco muggito del capo lo interruppe. L’Eimuro cominciava
ad impazientirsi di quel lungo colloquio di cui non riusciva a
comprendere una sola parola e cominciava a guardare minacciosamente
il ragazzo.
</p>

<p>
Gli rivolse alcune parole battendo furiosamente contro il suolo
la sua pesantissima mazza.
</p>

<p>
— Il capo desidera sapere se siete anche voi dei <i>pyaie</i> nel
vostro paese.
</p>

<p>
— Tutti gli uomini bianchi lo sono, — rispose Alvaro.
</p>

<p>
— Egli promette di risparmiarvi a condizione che diventate i
<i>pyaie</i> della sua tribù. Se vi preme salvare la vita, non rifiutate.
</p>

<p>
— Noi stregoni degli Eimuri, di questi ributtanti selvaggi!. — esclamò
Alvaro. — Che cosa ne dici, Garcia.
</p>

<p>
— Che è meglio diventare maghi piuttosto di finire sulla graticola,
signor Alvaro, — rispose il mozzo. — Intanto guadagniamo tempo.
</p>

<p>
Se il marinaio sfugge all’inseguimento, sono certo che non ci
abbandonerà.
</p>

<p>
— Hai ragione, Garcia, — disse il signor Viana dopo un momento
di riflessione. — Sì, Diaz non ci lascierà nelle mani di
questi mangiatori di carne umana.&nbsp;—
</p>

<p>
Quindi volgendosi al ragazzo, disse:
</p>

<p>
— Avverti il capo che noi accettiamo.&nbsp;—
</p>

<p>
Quando l’Eimuro fu informato della loro decisione una gioia
pazza si dipinse nel suo viso ed i suoi occhi nerissimi, dal lampo
cupo, fiammeggiarono.
</p>

<p>
Gettò lungi da sè la clava e pronunciò alcune parole volgendosi
prima verso Alvaro e quindi verso il mozzo.
</p>

<p>
— Che cosa dice? — chiese il primo, al giovanetto.
</p>

<p>
— Che voi sarete il grande <i>pyaie</i> ed il vostro compagno il
piccolo <i>pyaie</i> e che con stregoni così potenti la sua tribù diverrà
invincibile e non mancherà più di carne umana.
</p>

<p>
<span class="pagenum" id="Page_175">[175]</span>
</p>

<p>
— La canaglia! — esclamò Alvaro. Il capo s’abbassò ancora
toccando colla punta della lingua la terra poi uscì accompagnato
dal ragazzo.
</p>

<p>
— Ebbene Garcia? — chiese Alvaro, quando furono soli. — Ti
senti in grado di disimpegnare le funzioni di piccolo <i>pyaie</i>?
</p>

<p>
— Io non so che cosa esigeranno da me questi selvaggi;
penso che per ora la graticola non ci aspetta e questo è l’importante.&nbsp;—
</p>

<p>
Vi confesso che non sapevo rassegnarmi all’idea di dover avere
per sepoltura il ventre d’un selvaggio.
</p>

<p>
— E nemmeno io, ragazzo mio.
</p>

<p>
— Ci lascieranno in questa capanna o ci offriranno qualche
cosa di meglio?
</p>

<p>
— Non so nulla. Questi selvaggi sono poco noti anche a Diaz
che pure conosce moltissime tribù.
</p>

<p>
— M’immagino che....
</p>

<p>
La frase gli fu interrotta dall’improvviso ritorno del ragazzo
indiano. Non era però solo, l’accompagnavano quattro selvaggi
d’aspetto orribile, tutti impiastricciati di colori e di penne di pappagalli
e che portavano due ceste voluminose.
</p>

<p>
— Che cosa vogliono costoro? — chiese Alvaro.
</p>

<p>
— Vi portano le vesti e gli ornamenti del defunto <i>pyaie</i>. Era
ben provvisto quello stregone e godeva anche molta fama.
</p>

<p>
Dovrete assistere ai suoi funerali onde una parte della sua
anima passi nella vostra.
</p>

<p>
— Come! Se mi hai detto che è morto otto giorni fa?
</p>

<p>
— Non si poteva spolparlo prima d’avergli trovato il successore.
</p>

<p>
— Spolparlo! Che questi Eimuri spingano la loro adorazione
pel morto fino a mangiarlo?
</p>

<p>
— Oh no! Non divorano che i prigionieri di guerra e solamente
nelle carestie troppo lunghe mangiano i cadaveri dei parenti.
</p>

<p>
Presto signore, il capo vi attende.&nbsp;—
</p>

<p>
I quattro indiani avevano scoperte le ceste levando successivamente
dei diademi di penne di tucano trattenute da fibre vegetali
intrecciate con pezzetti d’oro, collane e braccialetti formati
da denti di caimano, di giaguaro e di vertebre di serpenti, dei
perizomi di pelle di tapiro frastagliata con un certo gusto e una
infinità di sacchetti contenenti certo dei preziosi amuleti o delle
medicine meravigliose.
</p>

<p>
Gl’indiani, ad un cenno del ragazzo misero le collane ed i
<span class="pagenum" id="Page_176">[176]</span>
braccialetti al collo ed ai polsi dei due <i>pyaie</i>, cinsero loro le
sottanine, misero sulla loro testa un diadema di penne scelte fra
le più belle, poi li invitarono ad uscire.
</p>

<p>
— Sii serio, — disse Alvaro al mozzo — Un gran sacerdote
non deve ridere, ricordatelo.
</p>

<p>
— Farò il possibile, signore, — rispose il mozzo.
</p>

<p>
Una piazza vastissima, circondata da capanne che dovevano
aver appartenuto a qualche tribù vinta, si estendeva dinanzi a loro.
</p>

<p>
Quattro o cinquecento selvaggi, tutti maschi, quasi nudi o nudi
affatto, ma armati di archi, di gravatane, di mazze e di scuri di
pietra, stavano raggruppati, senza ordine alcuno, tenendosi in
piedi od accovacciati come belve in agguato.
</p>

<p>
Erano tutti bruttissimi, colle membra secche, le capigliature
lunghissime e arruffate e dipinti in modo spaventevole per incutere
maggior terrore al nemico.
</p>

<p>
Il capo invece si trovava in mezzo alla piazza circondato da
alcuni sotto-capi i quali pareva che formassero una guardia d’onore
intorno ad un pacco voluminoso e assai lungo.
</p>

<p>
Vedendo apparire i due <i>pyaie</i> dalla pelle bianca, un clamore
spaventevole che pareva mandato da centinaia e centinaia di belve,
rimbombò nella piazza ma fu subito represso da un grido del
capo.
</p>

<p>
— Che bella compagnia! — esclamò il mozzo. — Che siano
uomini o bestie? Io non so decidermi a crederli esseri umani. Urlano
come le belve dei deserti.
</p>

<p>
— E camminano come i lupi, — disse Alvaro, vedendo tutti
quelli posare le mani a terra.
</p>

<p>
— Signor Alvaro, ho il cuore che mi trema. Se quei bruti ci
mettessero invece sulla graticola?
</p>

<p>
— Non temere: ormai siamo uomini sacri.
</p>

<p>
— E che cosa guardano quei selvaggi impennacchiati?
</p>

<p>
— Suppongo che in quel pacco si trovi il cadavere del defunto
<i>pyaie</i>.
</p>

<p>
— Che ce lo facciano mangiare per far meglio entrare nei nostri
corpi la sua anima!
</p>

<p>
— Non rivoltarmi lo stomaco, Garcia.&nbsp;—
</p>

<p>
Il capo si avanzò verso i due <i>pyaie</i> con dimostrazioni di rispetto
profondo e con un gesto li invitò a seguirlo.
</p>

<div class="figcenter"><a id="fill-177"></a>
  <img src="images/ill-177.jpg" alt="">
<p class="caption">La mazza del capo gli aveva fracassato il cranio.... (<span class="smcap">Cap. XIX</span>).</p>
</div>

<p>
I sotto-capi si erano già messi sulle spalle quel pacco che era
involto in una stoffa ruvida formata probabilmente colla corteccia
<span class="pagenum" id="Page_179">[179]</span>
fibrosa di qualche pianta e si erano messi in cammino dirigendosi
verso la foresta.
</p>

<p>
Anche i guerrieri avevano strette le loro file e cominciavano
a muoversi, chi camminando diritti, chi colle mani e coi piedi.
Mugulavano come giaguari o lanciavano di quando in quando
delle grida gutturali assolutamente incomprensibili, strappandosi
poi manate di capelli e percuotendosi il corpo coi pugni.
</p>

<p>
— Che vadano a seppellire il morto? — chiese Garcia.
</p>

<p>
— Certo, — rispose Alvaro, — se hanno poi l’abitudine di seppellire
i loro cadaveri! Io ne dubito.&nbsp;—
</p>

<p>
Sempre mugolando e urlando e picchiandosi maledettamente
anche a vicenda, gli Eimuri si cacciarono sotto i boschi, marciando
disordinatamente.
</p>

<p>
Un quarto d’ora dopo i sotto-capi si arrestavano sulle rive di
un fiume che in quel luogo misurava almeno mezzo chilometro di
larghezza e che pareva fosse profondissimo.
</p>

<p>
Il capo si diresse verso una roccia che scendeva quasi a picco
sul fiume e guardò per parecchi minuti le acque.
</p>

<p>
Alvaro e Garcia, che lo avevano seguito, si provarono ad interrogarlo.
</p>

<p>
— <i>Caribi</i>, — rispose l’Eimuro.
</p>

<p>
— <i>Caribi!</i> — esclamò Alvaro. — Ah! Devono essere quei certi
pesciolini che per poco non divorarono Diaz. Te ne ricordi, Garcia?
</p>

<p>
— Sì, il marinaio ci ha parlato dei <i>caribi</i>. Che siano venuti
qui per pescarli?
</p>

<p>
— Ora vedremo, — rispose Alvaro.
</p>

<p>
Il capo in quel frattempo si era fatto portare un paniere e
aveva levate..... delle membra umane che parevano fossero state
recise da poco, essendo ancora sanguinanti.
</p>

<p>
Prese un braccio che aveva ancora, intorno al polso, un braccialetto
di conchiglie e lo gettò nel fiume, poi una gamba e una
testa che sembrava avessero appartenuto ad un ragazzo.
</p>

<p>
— Birbanti! — esclamò Alvaro, facendo un gesto di ribrezzo. — Questi
selvaggi mi fanno paura!
</p>

<p>
— Andiamocene, signore, — disse Garcia. — Non posso resistere.
</p>

<p>
— Ti comprometteresti, ragazzo mio. No, dobbiamo rimanere
se vogliamo salvare la pelle.
</p>

<p>
— <i>Caribi!</i> — disse ancora il capo, indicando ad Alvaro il fiume.
</p>

<p>
Il portoghese si curvò sull’orlo della rupe e vide sotto, guizzare
<span class="pagenum" id="Page_180">[180]</span>
fra le acque che erano limpidissime, miriadi di pesciolini lunghi
quanto una mano, coi dorsi oscuri ed i ventri argentati che
battagliavano furiosamente fra di loro, divorandosi a vicenda.
</p>

<p>
— È la carne umana che ha gettata il capo che li ha fatti
accorrere in così gran numero, — disse Alvaro a Garcia.
</p>

<p>
— E perchè li ha fatti venire a galla?&nbsp;—
</p>

<p>
In quel momento un odore nauseabondo, orribile, si sparse
sulla riva del fiume.&nbsp;—
</p>

<p>
I sotto-capi avevano tolta la ruvida tela che avvolgeva quel
pacco misterioso ed avevano scoperto il cadavere d’un vecchio indiano
già putrefatto.
</p>

<p>
— Ci appesta quel morto! — esclamò Garcia, turandosi il
naso. All’inferno tutti gli Eimuri ed il loro stregone!
</p>

<p>
I sotto-capi passarono sotto le braccia del cadavere due lunghe
liane ben secche, lo trascinarono fino sull’orlo della roccia, poi lo
calarono dolcemente nel fiume, là dove i <i>caribi</i> continuavano a
battagliare.
</p>

<p>
— Lo danno da mangiare ai pesci, — disse Alvaro.
</p>

<p>
I <i>caribi</i> si erano gettati furiosamente sul <i>pyaie</i> assalendolo da
tutte le parti con un accanimento impossibile a descriversi.
</p>

<p>
I loro denti aguzzi e solidi come se fossero d’acciaio, strappavano
ad un tempo lembi di pelle e di carne.
</p>

<p>
Alcuni erano già scomparsi nel ventre del morto e divoravano
i polmoni, il cuore, il fegato e le budella.
</p>

<p>
La carne scompariva con rapidità prodigiosa. I muscoli se ne
andavano, triturati da quelle migliaia di bocche e le ossa cominciavano
a comparire.
</p>

<p>
La distruzione di quel povero corpo non fu lunga. Non erano
trascorsi dieci minuti che non rimaneva nemmeno un brandello
di carne su quello scheletro.
</p>

<p>
— Altro che gli anatomici! — esclamò Alvaro. — Questi pesci
valgono molto di più.
</p>

<p>
Ecco un magnifico scheletro, accuratamente spogliato, che farebbe
una superba figura nella vetrina d’un museo.&nbsp;—
</p>

<p>
1 sotto-capi ritirarono dolcemente lo scheletro del <i>pyaie</i> e lo
avvolsero accuratamente in un’ampia stuoia che poi legarono con
numerose liane e lo deposero su una specie di palanchino costruito
rozzamente con rami intrecciati.
</p>

<p>
— La cerimonia è finita, — disse una voce.
</p>

<p>
Alvaro si volse e si vide accanto il ragazzo indiano.
</p>

<p>
<span class="pagenum" id="Page_181">[181]</span>
</p>

<p>
— I <i>pyaie</i> dalla pelle bianca possono ora prendere possesso
della capanna che apparteneva al defunto.
</p>

<p>
— E delle ossa del morto che cosa ne faranno? — chiese
Alvaro.
</p>

<p>
— Si sospendono ad un albero e si lasciano là finchè cadono.&nbsp;—
</p>

<p>
Gli Eimuri si erano rimessi in cammino senza dare più alcun
segno di dolore.
</p>

<p>
Anzi parevano lietissimi e saltellavano agitando le loro pesanti
mazze fingendo di combattere contro dei nemici invisibili.
</p>

<p>
Talora si scagliavano colla furia d’un uragano come se avessero
avuto dinanzi qualche tribù avversaria, mandando urla spaventevoli
e vibrando all’impazzata colpi disperati, poi si arrestavano
di colpo e simulavano una fulminea fuga, tornando verso i capi.
</p>

<p>
L’aspetto che assumevano allora i visi di quei selvaggi era
orribile. Non avevano più sembianze umane; parevano piuttosto
musi di giaguari o di coguari.
</p>

<p>
I loro occhi mandavano baleni, dimenavano le mascelle come
se pregustassero la carne dei vinti e mandavano ruggiti da fiere.
</p>

<p>
Quando giunsero al villaggio, i guerrieri si dispersero per le
vicine foreste non potendo le capanne bastare per tutti. Solamente
poche dozzine si erano fermate intorno ad una abitazione
più vasta delle altre, che sorgeva nel centro della piazza e che
era adorna di pelli di serpenti appesi alle pareti e di teste di caimano
collocate intorno alla punta del tetto.
</p>

<p>
— Che cosa c’è in quella capanna? — chiese Alvaro al ragazzo
indiano.
</p>

<p>
— Era la dimora del defunto <i>pyaie</i>, — rispose. — Ora sarà
la vostra finchè gli Eimuri si fermeranno qui.
</p>

<p>
Ho ricevuto l’ordine di condurvi là dentro e di mettermi a vostra
disposizione finchè avrete imparata la lingua di questi uomini.
</p>

<p>
— E non si potrebbe avere qualche cosa da porre sotto i denti?
</p>

<p>
— Fra poco si sacrificherà un mio compatriota che è stato
giudicato abbastanza grasso e voi avrete la parte migliore.
</p>

<p>
— Che mangerai tu, mostro! — esclamò Alvaro indignato.
</p>

<p>
Il ragazzo lo guardò con stupore, poi disse:
</p>

<p>
— Ah! Sì, gli uomini bianchi non amano che la carne bianca.
Disgraziatamente qui tutti sono rossi, e non si saprebbe come
fare a procurarvene.
</p>

<p>
— Noi non mangiamo che carne d’animali e frutta, mi hai
capito? La carne umana ci ispira orrore.
</p>

<p>
<span class="pagenum" id="Page_182">[182]</span>
</p>

<p>
— Avrete del tapiro della testuggine e del mandioca. Entrate
e non uscite finchè non ricevete l’ordine del capo. I <i>pyaie</i> non
devono mostrarsi troppo sovente in pubblico.&nbsp;—
</p>

<p>
Alvaro e Garcia, dopo una breve titubanza, varcarono la soglia,
prendendo possesso della dimora del defunto <i>pyaie</i>.
</p>

<div class="chapter">
<h2 id="cap19">CAPITOLO XIX.
<span class="smaller">Le vittime della guerra.</span></h2>
</div>

<p>
Quell’abitazione, che aveva forse prima servito di dimora al
<i>pyaie</i> della tribù distrutta o fugata dagli Eimuri, era molto più
spaziosa dell’altra, e molto più oscura non avendo che un piccolo
pertugio aperto nel tetto e le pareti senza fessure.
</p>

<p>
Anche a prima vista si capiva che doveva essere stata abitata
da qualche stregone pel numero infinito di amuleti appesi alle
travi del tetto, di collane d’ogni specie formate per lo più di denti
d’animali e di vertebre di serpenti che s’incrociavano bizzarramente,
formando degli strani trofei.
</p>

<p>
Quello però che aveva subito attratto l’attenzione dei due naufraghi
era stata una collezione di teste umane che ornava la parete
trovantesi di fronte alla porta e che erano meravigliosamente
conservate.
</p>

<p>
Al pari dei maori della Nuova Zelanda, i selvaggi brasiliani
ci tenevano ad avere le teste dei capi nemici che erano caduti
sul campo di battaglia o che avevano divorati.
</p>

<p>
Per conservarle non ricorrevano, come gl’isolani del grand’oceano
Pacifico al fuoco ed al vapore acqueo.
</p>

<p>
Ne levavano prima il cervello, che come si può ben immaginare
non gettavano via, essendo un boccone troppo squisito e
troppo ricercato da quei ributtanti mangiatori di carne umana,
poi immergevano la testa in una pentola ripiena d’olio amaro
vegetale, conosciuto sotto il nome di <i>antiroba</i>, quindi la esponevano
per qualche tempo al fumo.
</p>

<p>
In seguito levavano gli occhi mettendo invece al loro posto
due denti incisivi d’un roditore, cucivano le labbra e ornavano
gli orecchi con fiocchetti formati da ciuffi di penne gialle o nere.
</p>

<p>
La collezione del defunto <i>pyaie</i> era abbastanza ricca, componendosi
di una ventina di teste e tutte benissimo conservate.
</p>

<p>
<span class="pagenum" id="Page_183">[183]</span>
</p>

<p>
Quello invece che difettava era il mobilio. Non vi erano che
delle amache di cotone filato grossolanamente, delle zucche vuote,
delle noci di cocco che dovevano servire da vasi, e tre o quattro
coppe che trasudavano acqua in quantità, lasciandola raccogliersi
entro un recipiente d’argilla di dimensione enormi.
</p>

<p>
Sembrerà strano eppure quasi tutti i selvaggi brasiliani avevano
una cura estrema nella scelta dell’acqua e per ottenerla
leggiera e pura da ogni sedimento, facevano uso di certi vasi
porosi che servivano ottimamente da filtri.
</p>

<p>
— Come la trovi la nostra casa? — chiese Alvaro al mozzo,
dopo aver visitato tutti gli angoli.
</p>

<p>
— È un po’ oscura, signore e poi, quelle teste che pare ci sogghignino
non la rendono troppo allegra. A chi apparterranno?
</p>

<p>
— A gente divorata, suppongo.
</p>

<p>
— Potevano mangiare anche quelle teste senza mettercele qui.
Ma, dite signor Alvaro, spero che non avrete già l’idea di prolungare
per molto tempo il vostro ufficio di stregone.
</p>

<p>
Io ne ho già abbastanza e vorrei tornarmene nei grandi
boschi.
</p>

<p>
— Provati, ragazzo mio, — rispose il portoghese. — Io non te
lo impedirò.
</p>

<p>
— Se potessi non me lo farei dire due volte, signore.
</p>

<p>
— Per ora accontentiamoci di essere <i>pyaie</i>, mio povero Garcia.
Anch’io non ho già il desiderio di rimanere sempre fra questi
antropofagi che non m’ispirano fiducia alcuna.
</p>

<p>
Diaz ci farà avere, in qualche modo, sue notizie. A quest’ora
deve essersi immaginato che noi ci troviamo nelle mani degli
Eimuri.
</p>

<p>
— Che ci sorveglino anche di notte, questi selvaggi?
</p>

<p>
— Non ne dubito. Non si fideranno di noi e terranno un occhio
aperto.
</p>

<p>
E poi anche fuggendo, che cosa potremmo fare ora che siamo
senza fucili.
</p>

<p>
Se potessi riavere il mio e anche le munizioni! E perchè no?
</p>

<p>
Qui le armi da fuoco sono sconosciute e forse potremo farci
consegnare l’uno e le altre.
</p>

<p>
Ah! La bell’idea! Daremo ad intendere a questi bricconi che
sono amuleti potenti per vincere i nemici.
</p>

<p>
In quell’istante udirono al di fuori echeggiare dei suoni acuti
che parevano mandati da alcuni pifferi e un fragor strano come
<span class="pagenum" id="Page_184">[184]</span>
se migliaia di sassolini sbattessero contro le pareti sonore di qualche
istrumento.
</p>

<p>
— La musica! — esclamò Garcia. — Che gli Eimuri vengano
a offrirci un concerto? Veramente io avrei preferita una colazione.&nbsp;—
</p>

<p>
Si affacciarono alla porta e videro una dozzina di selvaggi
dirigersi verso la loro capanna, preceduti dal giovane tupinambi
che serviva d’interprete.
</p>

<p>
Quattro suonavano certi flauti che parevano formati con tibie
umane e due altri agitavano certe frutta legnose che dovevano
essere state quasi riempite di sassolini.
</p>

<p>
Un settimo invece portava una specie di astuccio di pelle, abbellito
da grani d’oro e da conchigliette e gli altri dei cesti che
parevano assai pesanti.
</p>

<p>
— Che cosa vogliono questi uomini? — chiese Alvaro al ragazzo
indiano.
</p>

<p>
— Consegnarti innanzi a tutto il <i>tushana</i> del capo e affidarlo
alla tua vigilanza....
</p>

<p>
— Il <i>tushana</i>! Che cos’è?
</p>

<p>
— Lo scettro della tribù. Gli altri ti portano la colazione e anche
dell’eccellente <i>taroba</i> che era stato preparato appositamente
dalle più vecchie donne degli Eimuri, pel defunto <i>pyaie</i>.
</p>

<p>
— Metti in un canto il tuo <i>tushana</i> che per ora non c’interessa
e fa posare la colazione. I <i>pyaie</i> bianchi non vivono già
d’aria.&nbsp;—
</p>

<p>
Il ragazzo lo guardò un po’ sorpreso, prese poi il tubo contenente
lo scettro che depose sotto le teste conservate, poi fece mettere
a terra i canestri.
</p>

<p>
Alvaro con un gesto congedò musicanti e portatori e si mise
a levare ciò che contenevano i <i>pagara</i>, paventando che potesse
trovarsi dentro qualche pezzo d’arrosto umano.
</p>

<p>
I cuochi del capo, avvertiti che i pyaie dalla pelle bianca non
potevano mangiare che nemici della loro razza, avevano surrogata
la carne umana con una magnifica <i>traira</i>, un pesce che abbonda
nelle savane sommerse, con delle gallette di mandioca e
con dei banani cucinati sotto la cenere.
</p>

<p>
Vi avevano poi aggiunti due grossi vasi pieni di un liquido
lattiginoso che esalava un acuto odore d’alcool.
</p>

<p>
— All’attacco, Garcia, — disse, con voce allegra. — L’arrosto
umano non figura nella minuta, nè bianco, nè nero, nè rosso.&nbsp;—
</p>

<p>
<span class="pagenum" id="Page_185">[185]</span>
</p>

<p>
Per nulla inquietati dalla presenza del ragazzo, si misero a
mangiare con appetito invidiabile, poi servendosi di due cornetti
fatti con foglie di palma si provarono ad assaggiare il <i>taroba</i>.
</p>

<p>
— Non c’è male, — disse Alvaro. — Non credevo che questi
antropofagi fossero capaci di fabbricare dei liquori.
</p>

<p>
Ma, ora che mi rammento, aveva già parlato dal <i>taroba</i> e....
</p>

<p>
— E anche di denti di vecchie, signore, — disse il Garcia.
</p>

<p>
— <i>Characo!</i>.... Sì, di denti.... — rispose Alvaro, lasciando cadere
il cornetto. — Ehi, ragazzo, si può conoscere la ricetta usata
per fabbricare questo liquore?
</p>

<p>
— Non vi piace? — chiese il giovane indiano.
</p>

<p>
— Ti domando da che cosa lo ricavano.
</p>

<p>
— Dai tuberi di mandioca, signore, — rispose l’indiano. — Si
fanno prima bollire, poi si danno a masticare alle donne più vecchie
della tribù....
</p>

<p>
— Dici! — esclamò Alvaro, che si sentiva rivoltare le budelle.
</p>

<p>
— Poi quando li hanno bene triturati, si fanno nuovamente
ribollire, si mettono entro vasi e si lasciano fermentare sepolti
nella terra umida.
</p>

<p>
— Puah! È questa porcheria la bevete? Garcia, butta fuori
questi vasi! Alla malora il <i>taroba</i>! Questi indiani sono dei veri
porci!
</p>

<p>
— Perchè dite ciò? — chiese l’indiano.
</p>

<p>
— Io bere questa porcheria, masticata prima dalle vecchie!
</p>

<p>
— Ma signore, se i tuberi non venissero masticati, il <i>taroba</i>
non riuscirebbe eccellente<a class="tag" id="tag10" href="#note10">[10]</a>.
</p>

<p>
— Porta via quei vasi o li scaravento sulla testa del primo
indiano che passa. I <i>pyaie</i> dalla pelle bianca non bevono di questi
liquori.
</p>

<p>
Ecco guastata la digestione!
</p>

<p>
— Signore, — disse il mozzo che rideva a crepapelle. — Non
vale la pena di scaldarsi tanto. Dopo tutto quel liquore non era
poi cattivo.&nbsp;—
</p>

<p>
L’indiano, un po’ mortificato per la cattiva accoglienza fatta
dal gran <i>pyaie</i> al più squisito dei liquori brasiliani, prese i due
<span class="pagenum" id="Page_186">[186]</span>
vasi e li portò fuori, chiedendosi quali bevande spiritose usavano
quegli uomini dalla pelle bianca, per disprezzare quel <i>taroba</i> che
era stato ben preparato dalle vecchie della tribù.
</p>

<p>
— Vediamo ora questo <i>tushana</i> che hanno affidato alla nostra
sorveglianza, — disse Alvaro. — Deve essere qualche cosa d’importante,
come un sigillo reale o giù di lì.&nbsp;—
</p>

<p>
Prese il cilindro che era formato da una grossa canna di bambù,
alta quasi un metro e come abbiamo detto, adorna di collane
e di grani d’oro e l’aprì.
</p>

<p>
Conteneva un bastone di legno pesantissimo, probabilmente
<i>pao de fero</i>, alto sessanta centimetri, con un ciuffo formato di
penne di tucano da una parte e dall’altra con un ciuffo di penne
d’arà rossa.
</p>

<p>
— Lo si direbbe un bastone di comando, — disse Alvaro, osservandolo
curiosamente. — Se affidano a noi il <i>tushana</i> della tribù,
vuol dire che noi siamo diventati personaggi importantissimi. Diaz
mi ha narrato che non si affidava che a gente d’alto bordo.
Ciò mi tranquillizza.
</p>

<p>
— E perchè signore?
</p>

<p>
— Perchè avevo paura che questi bruti aspettassero che fossimo
ben grassi per mangiarci. Eh! La carne bianca poteva tentare
quei mangiatori di carne umana.
</p>

<p>
— E dovremo continuare molto a rappresentare la parte di
stregoni?
</p>

<p>
— Di che cosa ti lagni, ragazzo incontentabile? Siamo diventati
di punto in bianco grandi dignitari e grandi sacerdoti, mentre
avremmo dovuto finire su una graticola e non sei ancora contento?
</p>

<p>
— Preferirei la libertà nei grandi boschi, insieme al marinaio.
</p>

<p>
— Pazienza per ora, Garcia. Nemmeno io ho il desiderio di
finire la mia vita fra questi selvaggi. Per ora restiamo stregoni,
poi vedremo.&nbsp;—
</p>

<p>
In quel momento il ragazzo indiano rientrò, dicendo:
</p>

<p>
— Gran <i>pyaie</i> il capo vi prega di assistere alla morte del
prigioniero che dovrà servire questa sera per cena dei sotto-capi
e dei più valenti guerrieri.
</p>

<p>
Dice che la carne, guardata dai vostri occhi, diventerà più
eccellente.
</p>

<p>
— Se ci lasciasse tranquilli sarei più contento. Non amo veder
assassinare un povero diavolo e tanto meno a mangiarlo.
</p>

<p>
<span class="pagenum" id="Page_187">[187]</span>
</p>

<p>
— È l’uso della tribù e voi non potete sottrarvi agli obblighi
spettanti ai <i>pyaie</i>.
</p>

<p>
— È un tuo compatriotta il condannato?
</p>

<p>
— No, un <i>tupy</i>.
</p>

<p>
— Se mi provassi a salvarlo?
</p>

<p>
— Non fatelo, gran <i>pyaie</i>. Anche il mio padrone si era provato
da principio e per poco non venne mangiato assieme alla
vittima.
</p>

<p>
— Non opponetevi alle usanze della tribù se volete salvare la
pelle. Ecco il prigioniero che ha cominciata la sua danza guerresca.
Udite? Egli non tremerà quando la mazza gli sfracellerà il cranio
e si difenderà vigorosamente.&nbsp;—
</p>

<p>
Sulla piazza si udivano a suonare i pifferi e strepitare le maraca
che venivano agitate furiosamente per accrescere il baccano
e tratto tratto una voce umana, poderosa, echeggiava coprendo
quei suoni.
</p>

<p>
— Giacchè non possiamo farne a meno senza screditarci, andiamo, — disse
Alvaro. — Anche la carica di <i>pyaie</i> più o meno
grande, ha le sue spine.&nbsp;—
</p>

<p>
Uscirono preceduti dal ragazzo indiano.
</p>

<p>
La piazza era già stata occupata da parecchie centinaia di
selvaggi, fra i quali si vedevano anche parecchie donne, miserabili
creature dai lineamenti non meno bestiali di quelli degli uomini,
colle capigliature arruffate, l’orribile barbotto e gli orecchi
prodigiosamente allungati e adorni di piccole file di ossicini bianchi,
probabilmente di falangi umane e di pietre colorate che ricadevano
fino sulle spalle.
</p>

<p>
Il <i>tupy</i> che doveva servire da cena al capo ed ai sotto-capi,
era già giunto sulla piazza e s’avanzava scortato da un gruppo
di suonatori, ballando e cantando per dimostrare il suo coraggio
e la nessuna paura che aveva della morte. Era un bel giovane
guerriero, di forse venticinque anni, colle membra ben tornite e
tatuato in varii luoghi, coi lineamenti più fini e più regolari di
quelli degli Eimuri.
</p>

<p>
Dietro di lui, una vecchia megera, orribilmente dipinta, portava
la <i>liwara-pemme</i>, ossia la terribile mazza che i brasiliani
usavano adoperare per uccidere i loro prigionieri.
</p>

<p>
Presso tutte le tribù brasiliane, i nemici che cadevano vivi
nelle mani dei vincitori, fino al giorno del supplizio venivano
trattati coi più grandi riguardi, come persone quasi sacre.
</p>

<p>
<span class="pagenum" id="Page_188">[188]</span>
</p>

<p>
Invece di tenerli rinchiusi e legati, accordavano a loro la massima
libertà, non cessando però di sorvegliarli onde impedire che
fuggissero.
</p>

<p>
Li nutrivano abbondantemente, onde facessero degna figura
alla tavola dei capi, li fornivano di liquori e di tabacco in abbondanza.
</p>

<p>
Due giorni prima dell’epoca fissata pel supplizio, usavano dare
delle feste e banchetti in onore della vittima, la quale vi prendeva
parte attiva, sforzandosi di mostrarsi il più intrepido ballerino
ed il più allegro di tutti.
</p>

<p>
Le donne intanto filavano espressamente le corde che dovevano
legarlo, fabbricavano i vasi per cucinare le carni oppure la
graticola ed i liquori che dovevano inaffiare il banchetto.
</p>

<p>
Il <i>tupy</i> si mostrava degno del coraggio tradizionale dei suoi
compatriotti, i quali godevano fama di essere i più intrepidi guerrieri
del Brasile.
</p>

<p>
Ballava con lena crescente, ridendo e scherzando cogli Eimuri
che lo circondavano, fingendo di non udire il canto di morte
che aveva intuonato la vecchia megera che portava la mazza fatale.
</p>

<p>
— Noi teniamo l’uccello pel collo, — cantava la vecchia, tentando
di gettare sulle spalle del prigioniero una corda fatta a
laccio. — Se tu fosti stato invece un pappagallo venuto a beccare
nelle nostre campagne, saresti volato via.
</p>

<p>
Ma noi ti abbiamo ora recise le ali e ti mangeremo!&nbsp;—
</p>

<p>
Il guerriero allora s’interrompeva come preso da improvviso
furore e rispondeva con voce tuonante:
</p>

<p>
— Voi mi mangerete, ma io ho ucciso il padre di quel guerriero
che sta presso il capo e gli ho divorato il cuore.
</p>

<p>
Io ho pure ucciso un capo vostro e ferito a morte suo figlio
e anche quelli li abbiamo divorati.&nbsp;—
</p>

<p>
Era giunto nel centro della piazza, dove ardeva un gran fuoco
e dove era stata già rizzata una enorme graticola formata con
rami di alberi del ferro.
</p>

<p>
Il capo degli Eimuri, tutto adorno di collane e di penne di
varii uccelli si avanzò verso il prigioniero, seguito da una dozzina
di guerrieri e secondo l’uso lo invitò a guardare per l’ultima
volta il sole, poi impugnò la mazza facendola volteggiare parecchie
volte in aria per dare un saggio della sua forza e della sua
abilità.
</p>

<p>
Quindi fissando sul <i>tupy</i> uno sguardo feroce, gli disse:
</p>

<p>
<span class="pagenum" id="Page_189">[189]</span>
</p>

<p>
— Nega che tu hai divorato il padre di quel guerriero, il capo
e suo figlio.
</p>

<p>
— Fammi libero e mangerò te e tutti i tuoi, — rispose fieramente
il <i>tupy</i>.
</p>

<p>
— Noi ti proveremo ed io mi preparo a darti il colpo mortale,
giacchè tu affermi di aver ammazzati i miei guerrieri e tu
sarai divorato in questo giorno istesso.
</p>

<p>
— Questi sono i casi della vita, — rispose il prigioniere scrollando
le spalle. I miei amici sono numerosi e un giorno mi vendicheranno.
</p>

<p>
— Ha del coraggio quel giovane, — disse Alvaro al ragazzo
indiano che gli aveva tradotte le risposte del prigioniero.
</p>

<p>
— Era un valoroso, signore, figlio d’un grande guerriero.
</p>

<p>
— Peccato che noi non possiamo far nulla per salvarlo.
</p>

<p>
— Gli Eimuri diverrebbero furibondi. Lasciateli fare.&nbsp;—
</p>

<p>
Due selvaggi avevano legato al prigioniero le gambe, lasciandogli
però libere le braccia.
</p>

<p>
Il <i>tupy</i> si mise allora a dimenarsi come un forsennato sfidando
tutti ad assalirlo, essendo concesso ai prigionieri il diritto
della difesa.
</p>

<p>
Vedendo i guerrieri del capo avanzarsi, raccolse quanti sassi
si trovavano presso di lui, scagliandoli contro i nemici. Ruggiva
come una belva e quantunque avesse le gambe legate balzava
coll’agilità d’una gazzella.
</p>

<p>
Il cerchio però si stringeva sempre più attorno a lui ed il
capo aveva alzata la mazza.
</p>

<p>
Per qualche istante lo si vide roteare e tempestare di pugni
gli avversarii, poi risuonò un colpo secco.
</p>

<p>
La <i>liwara pemme</i> del capo gli aveva fracassato il cranio, facendolo
stramazzare al suolo fulminato.
</p>

<p>
— Andiamocene, — disse Alvaro, nauseato, mentre gli Eimuri
si scagliavano, ruggendo come fiere, sul cadavere ancor caldo del
<i>tupy</i>. — Questi assassini mi ributtano.&nbsp;—
</p>

<p>
E preso il mozzo per una mano lo trasse verso la capanna,
mentre il disgraziato guerriero veniva gettato sulla graticola.
</p>

<p>
<span class="pagenum" id="Page_190">[190]</span>
</p>

<div class="chapter">
<h2 id="cap20">CAPITOLO XX.
<span class="smaller">L’Uomo di fuoco.</span></h2>
</div>

<p>
Cominciavano ad averne fino sopra i capelli della loro carica
ed a sentire un intenso desiderio di libertà.
</p>

<p>
Erano già sei giorni che si trovavano nelle mani di quei ributtanti
selvaggi, confinati nella loro capanna, dalla quale non
potevano uscire che per assistere a banchetti di carne umana,
avendo fatto gli Eimuri, nelle loro ultime scorrerie, buon numero
di prigionieri Tamoi, Tupy e Tupinambi, e non ne potevano più di
quella esistenza.
</p>

<p>
Avevano dapprima sperato nel marinaio, ma invece non avevano
avuto più nessuna nuova di lui. Era stato ucciso e divorato
da qualche altra colonna di Eimuri, o disperando di poterli salvare,
aveva continuata la sua fuga per raggiungere le orde dei
Tupinambi? Mistero.
</p>

<p>
— Andiamocene, signore, — ripeteva da mane a sera il mozzo.
</p>

<p>
— Sì, andiamocene, — rispondeva invariabilmente Alvaro.
</p>

<p>
Ma il mezzo non si era mai presentato. I selvaggi, che dovevano
diffidare, non avevano mai cessato di sorvegliarli e tutte le
sere un certo numero di guerrieri si sdraiava intorno alla capanna
per impedire qualsiasi evasione.
</p>

<p>
Eppure i due naufraghi erano convinti che così non la potesse
durare a lungo.
</p>

<p>
Quella carica di celebri stregoni, non andava troppo a sangue
a loro e ne avevano perfino di troppo.
</p>

<p>
Il settimo giorno stava per passare non meno allegro degli
altri, quando dopo il mezzodì videro improvvisamente entrare il
capo degli Eimuri, seguito dal ragazzo che serviva da interprete.
</p>

<p>
— Ci deve essere qualche novità, — disse Alvaro al mozzo. — Dopo
l’uccisione del <i>tupy</i> è la prima volta che l’Eimuro si degna
di farci una visita.&nbsp;—
</p>

<p>
Il capo pareva assai preoccupato e di cattivo umore. Salutò
nondimeno i due <i>pyaie</i> toccando il suolo colla punta della lingua,
poi fece cenno al ragazzo di parlare.
</p>

<p>
— Che cosa vuole il capo? — chiese Alvaro.
</p>

<p>
<span class="pagenum" id="Page_191">[191]</span>
</p>

<p>
— Egli si lamenta che i due <i>pyaie</i> non proteggono, come dovrebbero,
la tribù, — rispose il ragazzo. — E mi dice di avvertirvi
che se non ucciderete quel terribile serpente, vi mangerà.
</p>

<p>
— Diavolo! — esclamò Alvaro, un po’ impressionato. — Che
la carne bianca lo tenti? Già non mi tenevo molto sicuro anche
colla carica impostaci.
</p>

<p>
Di che cosa si tratta dunque?
</p>

<p>
— D’un terribile serpente che ha già divorato cinque guerrieri
della tribù, — rispose il ragazzo.
</p>

<p>
— E che cosa si vorrebbe da noi?
</p>

<p>
— Di fare degli scongiuri onde il rettile ritorni nella savana
da cui è uscito o che lo uccidiate.
</p>

<p>
— Una cosa molto facile a farsi, — rispose Alvaro. — Gli è
che ci mancano i nostri amuleti.
</p>

<p>
— Quali? — chiese il ragazzo, dopo d’aver scambiato alcune
parole col capo.
</p>

<p>
— Quando ci hanno fatti prigionieri noi avevamo degli amuleti
possenti che gli Eimuri non ci hanno più restituiti.
</p>

<p>
Che ce li portino e noi andremo a uccidere quel terribile serpente
che minaccia la distruzione della tribù.
</p>

<p>
— Li avrete, — rispose il ragazzo. — Il capo li ha conservati
e ve li consegnerà.
</p>

<p>
— Quando dovremo andare ad uccidere il serpente?
</p>

<p>
— Questa sera, non mostrandosi mai di giorno.
</p>

<p>
— Dirai al capo che i <i>pyaie</i> saranno pronti e che il serpente
non divorerà più gli uomini della sua orda.&nbsp;—
</p>

<p>
L’Eimuro, visibilmente soddisfatto per quelle risposte, si ritirò
assieme al ragazzo, facendo un inchino più profondo di prima e
leccando il pavimento della capanna.
</p>

<p>
— Garcia! — disse Alvaro, quando furono soli. — L’occasione
che aspettavamo è venuta, e, se non saremo capaci di approfittarne,
dovremo rinunciare per sempre a riacquistare la libertà.
</p>

<p>
Io sono pronto a tentare la sorte od a fare un gran colpo. Non
sarà il serpente che cadrà, bensì il capo di questi mangiatori di
carne umana, dovesse poi farmi inseguire attraverso tutto il
Brasile.
</p>

<p>
— Che ci restituiscano il fucile?
</p>

<p>
— Me l’hanno promesso e poi non s’immaginano di certo che
sia un’arma ben più terribile delle loro mazze e delle loro frecce.
</p>

<p>
— Ed il serpente?
</p>

<p>
<span class="pagenum" id="Page_192">[192]</span>
</p>

<p>
— Se lo ammazzino loro, se ne avranno il coraggio.
</p>

<p>
— E dopo, signore?
</p>

<p>
— Fuggiremo e riprenderemo la nostra vita randagia, finchè
avremo ritrovato il marinaio o la sua tribù.
</p>

<p>
— Signor Alvaro, mi trema il cuore.
</p>

<p>
— Se rimanessimo qui, un dì o l’altro questi selvaggi finirebbero
per divorarci. Un arrosto di carne bianca li tenta e mi stupisco
che ci abbiano finora risparmiati.
</p>

<p>
Non lasciamoci illudere dalla nostra carica che non ci offre
alcuna sicurezza.
</p>

<p>
— Che cosa avete intenzione di fare?
</p>

<p>
— Non lo so ancora, ma qualche cosa accadrà ed il capo non
tornerà più vivo fra i suoi.
</p>

<p>
Sono deciso a tutto o....&nbsp;—
</p>

<p>
Una detonazione improvvisa, che rimbombò sulla piazza, lo
fece sobbalzare. Grida selvagge, improntate del più profondo terrore,
echeggiavano da tutte le parti.
</p>

<p>
Alvaro e Garcia si erano precipitati verso la porta.
</p>

<p>
Dei guerrieri fuggivano a rompicollo nascondendosi entro le
capanne o rifugiandosi nella foresta, mentre in mezzo alla piazza,
ancora circondato da una nuvola di fumo, giaceva un cadavere.
</p>

<p>
— Hanno scaricato il fucile! — esclamò Alvaro. — Vi è un
morto laggiù.
</p>

<p>
— Che incolpino ora noi della disgrazia, signore? — chiese
Garcia.
</p>

<p>
— Vedo il fucile presso quel morto e anche il bariletto delle
munizioni ed i sacchetti delle palle. Approfittiamo della fuga dei
selvaggi per impadronircene.
</p>

<p>
Con un’arma da fuoco nelle mani, potremo tener testa a questi
bruti.&nbsp;—
</p>

<p>
Seguito dal mozzo si diresse verso il centro della piazza dove
giaceva il cadavere e s’impadronì del fucile caricandolo precipitosamente.
</p>

<p>
L’indiano che aveva fatto partire la scarica, era stato ucciso
sul colpo. Aveva ricevuto la palla in un occhio e la scatola ossea
era stata attraversata dal grosso proiettile, uscendo dietro
la nuca.
</p>

<p>
Vedendo comparire i due <i>pyaie</i>, alcune teste cominciavano a
mostrarsi, ma nessuno osava ancora uscire.
</p>

<div class="figcenter"><a id="fill-193"></a>
  <img src="images/ill-193.jpg" alt="">
<p class="caption">Si era trovato avvolto fra le spire del serpente.... (<span class="smcap">Cap</span>. XXI).</p>
</div>

<p>
Quello sparo e la morte fulminante del selvaggio, dovevano aver
<span class="pagenum" id="Page_195">[195]</span>
prodotta una immensa impressione su quegl’indiani che in quell’epoca
non conoscevano le armi da fuoco e che come tutti i popoli
primitivi, avevano una grande paura del tuono.
</p>

<p>
— Signor Alvaro, — disse il mozzo. — Se noi approfittassimo
dello spavento che ha invaso questi selvaggi per mettere in moto
le nostre gambe?
</p>

<p>
— Non ci lascierebbero andare, ragazzo mio, e ben presto li
avremmo tutti addosso. No, questo non è il momento di fuggire nè
di commettere imprudenze.
</p>

<p>
Ah! Ecco il giovane indiano che viene verso di noi. Non è
meno spaventato degli altri, quel povero diavolo.&nbsp;—
</p>

<p>
L’interprete era uscito da una capanna e s’avanzava timidamente
verso di loro, mentre dietro di lui tuonava la voce rauca
del capo.
</p>

<p>
Era pallidissimo e tremava come una foglia mossa dal venticello.
</p>

<p>
— Non aver paura, — gli disse Alvaro, sorridendo. — Nessuno
ti ucciderà.
</p>

<p>
— Signore, — balbettò il ragazzo che guardava con uno spavento
impossibile a descriversi il fucile che Alvaro teneva fra
le mani. — Il capo mi manda a chiedervi chi è che ha cagionata
la morte di quel guerriero.
</p>

<p>
— Quell’uomo ha voluto toccare il potente amuleto dato dal
grande Manitou ai <i>pyaie</i> bianchi ed è morto.
</p>

<p>
Gli uomini rossi non posseggono il fuoco del cielo.
</p>

<p>
— Quel tuono e quel getto di fuoco stanno rinchiusi nella
<i>gravatana</i> che tenete fra le mani?
</p>

<p>
— Sì, sono qui dentro.
</p>

<p>
— E uccidono?
</p>

<p>
— Lo hai veduto. Che cosa aveva fatto quel guerriero?
</p>

<p>
— Voleva vedere ciò che conteneva la vostra <i>gravatana</i> ed è
subito caduto fra una nube di polvere, mentre scoppiava un tuono
spaventevole simile a quello che si vede quando infuriano le
tempeste.
</p>

<p>
— È stato un imprudente ed il grande Manitou lo ha punito.
Egli non doveva vedere ciò che conteneva l’amuleto dei <i>pyaie</i>
dalla pelle bianca.
</p>

<p>
Va a dire al capo che venga ed io gli mostrerò la potenza di
questa <i>gravatana</i>, se ti piace chiamarla così.
</p>

<p>
— Non ucciderà più nessuno?
</p>

<p>
<span class="pagenum" id="Page_196">[196]</span>
</p>

<p>
— Sì, il serpente che ha divorato i guerrieri del capo, — rispose
Alvaro.
</p>

<p>
Il ragazzo si era diretto, correndo, verso la capanna da cui
era uscito e poco dopo tornava seguito dal capo e da parecchi
guerrieri. Erano però anche essi in preda ad un vivissimo spavento
e guardavano sospettosamente i due <i>pyaie</i> e sopratutto
quella terribile arma che ispirava ormai un terrore superstizioso,
ed invincibile.
</p>

<p>
Incoraggiati però dalla immobilità e dai sorrisi di Alvaro, a
poco a poco formarono attorno a lui un circolo, tenendosi tuttavia
sempre a rispettosa distanza.
</p>

<p>
— Di’ al capo di condurre qui qualche animale, se ne ha qualcuno, — disse
Alvaro al ragazzo.
</p>

<p>
— Che cosa vuoi fare?
</p>

<p>
— Mostrare al capo come si uccide.&nbsp;—
</p>

<p>
Il ragazzo scambiò alcune parole coll’Eimuro, poi disse:
</p>

<p>
— Il capo ti offre uno dei suoi prigionieri. Ne ha ancora una
dozzina.
</p>

<p>
— Mi conduca un animale o non vedrà nulla. Sono i <i>pyaie</i>
che comandano in questo momento.&nbsp;—
</p>

<p>
Alcuni indiani, ai quali il ragazzo aveva tradotta la risposta
del portoghese, si diressero verso la foresta dove, forse in qualche
recinto, tenevano degli animali destinati a surrogare i prigionieri
di guerra quando questi mancavano.
</p>

<p>
Pochi minuti dopo Alvaro li vide ritornare spingendo innanzi
a loro uno strano animale che rassomigliava ad un porco, grosso
però più del doppio, con una testa assai accuminata che terminava
in una piccola proboscite mobilissima.
</p>

<p>
Se Alvaro avesse avuto miglior conoscenza cogli animali che
abitavano le foreste brasiliane, avrebbe subito riconosciuto in
quella specie di porco un tapiro, un essere affatto inoffensivo, che
vive per lo più nelle foreste umide o nei pressi delle savane, essendo
amante delle canne palustri e delle radici delle piante acquatiche.
</p>

<p>
Il povero animale, come fosse consapevole della sorte che lo
attendeva, cercava di ribellarsi e ricalcitrava, ma gl’indiani a furia
di legnate e di calci lo spinsero verso il tronco d’una palma
legandovelo solidamente con delle liane.
</p>

<p>
Alvaro fece cenno ai selvaggi di ritirarsi, si avanzò fino a cinquanta
passi della pianta e dopo d’aver pronunciato alcune parole
<span class="pagenum" id="Page_197">[197]</span>
misteriose e d’aver alzato replicatamente le mani verso il
cielo come se invocasse l’assistenza del gran Manitou, signore
della terra e del fuoco, puntò il fucile mirando attentamente.
</p>

<p>
Un profondo silenzio regnava fra gli Eimuri, il cui numero
era triplicato. Sui loro visi si leggeva una estrema ansietà.
</p>

<p>
Anche il capo pareva profondamente impressionato e guardava
con un misto di spavento e d’ammirazione superstiziosa quell’arma
che mandava fumo, fuoco e tuono.
</p>

<p>
Ad un tratto una detonazione rimbombò, strappando ai selvaggi
un urlo di spavento.
</p>

<p>
Alcuni si erano dati a fuga precipitosa, turandosi gli orecchi,
altri si erano lasciati cadere al suolo e si rotolavano fra la polvere.
</p>

<p>
Il capo però ed alcuni altri coraggiosi si erano invece slanciati
verso l’albero alla cui base si dibatteva, fra le ultime convulsioni
della morte, il disgraziato tapiro.
</p>

<p>
Quando lo videro esalare l’ultimo sospiro e si furono ben convinti
che nessuna freccia lo aveva colpito, tesero le braccia verso
Alvaro, gridando a squarciagola:
</p>

<p>
— <i>Caramurà! Caramurà!</i>
</p>

<p>
— <i>Caramurà!</i> — esclamò Alvaro. — Io ho udito ancora questo
grido.&nbsp;—
</p>

<p>
Si volse verso il ragazzo indiano che gli stava presso, guardandolo
con due occhi strambuzzati, pieni di terrore.
</p>

<p>
— Che cosa vuol dire <i>Caramurà?</i> — gli chiese.
</p>

<p>
— <i>L’uomo di fuoco</i>, signore, — balbettò il ragazzo. — Forse
che voi non siete il padrone del fuoco?
</p>

<p>
— Ecco un titolo che mi renderà temuto fra tutte le tribù
brasiliane. — disse Alvaro ridendo. — La mia fama è ormai assicurata.
</p>

<p>
Va ora a dire al capo, che il signor <i>Caramurà</i> è pronto a
uccidere il serpente che divora i suoi guerrieri e che.... — continuò
poi, curvandosi verso Garcia e abbassando la voce, — giuocherà
anche di gambe.&nbsp;—
</p>

<p>
Il capo, seguito da alcuni guerrieri, si era accostato a poco a
poco ad Alvaro, tutto umile e tremante.
</p>

<p>
— Tu sei il <i>pyaie</i> più possente di quanti ne esistono, — gli
fece dire dall’interprete. — Quello che possedevano i Tupinambi — che
io avevo fatto inseguire per averlo come mio <i>pyaie</i>, non è
nulla a paragone di te.
</p>

<p>
D’ora innanzi tu rimarrai sempre con noi e comanderai come
un capo.
</p>

<p>
<span class="pagenum" id="Page_198">[198]</span>
</p>

<p>
Coll’<i>Uomo di fuoco</i>, noi saremo invincibili e non ci mancheranno
più prigionieri da divorare.
</p>

<p>
— Il birbante, — disse Alvaro a Garcia, quando il giovane
indiano ebbe tradotte le parole del capo. — Ci nomina provveditori
di carne umana! Aspetta questa sera e vedremo se domani
avrai ancora i due <i>pyaie</i> dalla pelle bianca.
</p>

<p>
— Fuggiremo dunque questa sera, signore? — chiese il mozzo.
</p>

<p>
— Sono deciso. Approfittiamo dello spavento che ha prodotto
il nostro fucile.
</p>

<p>
— E andremo in cerca del marinaio?
</p>

<p>
— Quell’uomo ci è più che mai necessario e poi ha il tuo fucile.
Con due armi da fuoco noi diverremo invincibili e tenteremo
anche la traversata dell’America fino agli stabilimenti spagnuoli.
</p>

<p>
Non ho alcun desiderio di finire la mia vita fra questi ributtanti
antropofagi.
</p>

<p>
Andiamo a cenare, per ora, poi penseremo al serpente.&nbsp;—
</p>

<p>
Al capo ed ai suoi guerrieri che si curvavano fino a terra,
fece un superbo gesto d’addio e tornò nella capanna, dopo aver
avvertito il ragazzo che aspettava la cena prima di mettersi in
caccia.
</p>

<p>
Il rispetto e la paura avevano fatto diventare gli Eimuri straordinariamente
generosi. Pesci di ogni specie, pappagalli e tucani
arrostiti e aromatizzati con certe erbe, ceste ricolme di gallette
di mandioca, tuberi cucinati sotto la cenere e frutta d’ogni sorta,
coprirono ben presto tutto il pavimento della capanna.
</p>

<p>
Tutti i più famosi guerrieri correvano a offrire qualche cosa
al terribile <i>pyaie</i> possessore della folgore celeste.
</p>

<p>
— Che vogliano ingrassarci per poi divorarci? — disse Alvaro,
ridendo. — Questa improvvisa abbondanza non mi garba
troppo.
</p>

<p>
— Non oserebbero, signore, — disse Garcia. — Ora devono essere
convinti che noi siamo due veri <i>pyaie</i> e ci adorano come
due divinità.
</p>

<p>
— Eh! Conta tu sull’adorazione di questa gente! Non mi stupirei
se giungesse al punto da mettere indosso a loro il desiderio
di provare la carne degli dei.
</p>

<p>
No, è meglio andarsene, mio caro ragazzo, e rinunciare a tutta
questa abbondanza.
</p>

<p>
Orsù, pranziamo e poi andremo a fare il nostro giuoco. Il serpente
se lo ammazzeranno loro.
</p>

<p>
<span class="pagenum" id="Page_199">[199]</span>
</p>

<div class="chapter">
<h2 id="cap21">CAPITOLO XXI.
<span class="smaller">La fuga.</span></h2>
</div>

<p>
Un’ora prima del tramonto i due <i>pyaie</i> lasciavano il villaggio
scortati dal capo, dal ragazzo indiano e da un drappello di dieci
guerrieri scelti fra i più valenti e si avviarono verso la foresta
per sorprendere il terribile serpente.
</p>

<p>
Alvaro che aveva già architettato il suo piano, si era recisamente
opposto al desiderio del capo, di condurre un gran numero
di sudditi per circondare tutta quella parte di foresta che si riteneva
abitata dal rettile, assicurandolo che sarebbe bastato anche
da solo.
</p>

<p>
L’Eimuro però che forse non era ancora completamente sicuro
della fedeltà dei suoi <i>pyaie</i>, aveva scelto quel drappello, che asseriva
essere assolutamente necessario per aprire una via attraverso
la foresta, essendo quella foltissima.
</p>

<p>
Alvaro avrebbe ben fatto a meno anche di quei pochi, ma per
non destare le diffidenze del capo, aveva finito per accettarli.
</p>

<p>
D’altronde quegli undici uomini non lo inquietavano molto.
Col fucile non aveva più alcuna paura ed era certo di avere subito
il sopravvento e di metterli in piena rotta con poche scariche.
</p>

<p>
La foresta che si estendeva a settentrione del villaggio, era
davvero una delle più folte che Alvaro avesse fino allora vedute.
</p>

<p>
Era un caos di palme d’ogni specie, di <i>jatolà</i> enormi, di <i>summameira</i>
colossali; di <i>bombardasse</i>, di <i>massarandube</i> ecc. che crescevano
le une addosso alle altre e avvolte fra un numero infinito
di liane serpeggianti in tutte le direzioni.
</p>

<p>
Un uomo bianco, senza l’aiuto di qualche indiano, difficilmente
avrebbe potuto andare molto lontano.
</p>

<p>
I guerrieri del capo si erano però subito messi al lavoro per
aprire un passaggio ai due <i>pyaie</i> che non erano abituati a camminare
come i gatti e tanto meno a strisciare come i rettili.
</p>

<p>
Adoperando con vigore e con destrezza le loro pesanti mazze
di <i>paò de fero</i>, sfrondavano rami e cespugli e spaccavano le liane,
facendole cadere a festoni interminabili, che poi dovevano spingere
da una parte o dall’altra.
</p>

<p>
<span class="pagenum" id="Page_200">[200]</span>
</p>

<p>
— Il serpente si è scelto un bel rifugio, — disse Alvaro al ragazzo
indiano che gli camminava dinanzi. — Siete sicuri che si
trovi qui?
</p>

<p>
— È stato veduto anche ieri, signore, — rispose l’interprete.
</p>

<p>
— È molto grosso?
</p>

<p>
— Quanto il vostro corpo.
</p>

<p>
— È lungo molto?
</p>

<p>
— Il doppio d’un <i>sucuriù</i> e d’una voracità estrema. È già il
sesto indiano che divora.
</p>

<p>
— Che cosa sarà dunque?
</p>

<p>
— Un <i>liboia</i>, signore.
</p>

<p>
— Ha qualche tana in questa foresta?
</p>

<p>
— Si tiene sempre sugli alberi, anzi quando saremo più innanzi,
vi consiglio di guardare sempre in aria.&nbsp;—
</p>

<p>
Ha l’abitudine di attortigliarsi intorno a qualche grosso ramo
e di lasciarsi cadere di colpo addosso alla preda.
</p>

<p>
— Mi guarderò, — disse Alvaro. — E tu Garcia, sta sempre
presso di me giacchè sono più che convinto che nel momento del
pericolo questi valorosi scapperanno come un branco di conigli.
</p>

<p>
— E noi ne approfitteremo, è vero signor Alvaro?
</p>

<p>
— Per fuggire dalla parte opposta, — rispose il portoghese. — Non
ci lascieremo sfuggire una così bella occasione.&nbsp;—
</p>

<p>
In quell’istante il capo, che seguiva quattro dei suoi incaricati
ad aprire il passaggio, fece un cenno colla mano.
</p>

<p>
— Che cosa c’è? — chiese Alvaro al ragazzo indiano.
</p>

<p>
— Il capo vi avverte che siamo sul luogo ove il rettile è stato
veduto e vi consiglia di guardare attentamente gli alberi sotto i
quali passerete.
</p>

<p>
— I miei occhi sono buoni e un serpente di tale mole si scorgerà
facilmente.
</p>

<p>
— Non sempre, signore, potendosi scambiare facilmente per un
ramo, in causa della tinta verde cupa del suo dorso.&nbsp;—
</p>

<p>
Gl’indiani avevano rallentato il passo e non abbattevano più
le liane onde il rettile non si spaventasse e fuggisse passando
d’albero in albero.
</p>

<p>
Le scostavano con precauzione o le alzavano finchè i due
<i>pyaie</i> erano passati, lasciandole poi ricadere.
</p>

<p>
Ogni dieci o dodici passi poi si fermavano, guardando attentamente
fra le foglie immense delle piante e mettendosi poi in
ascolto.
</p>

<p>
<span class="pagenum" id="Page_201">[201]</span>
</p>

<p>
Un profondo terrore si leggeva sui loro volti e anche la voce
del capo aveva un leggier tremito che tradiva la sua paura.
</p>

<p>
Doveva essere ben terribile quel rettile per impressionare quegli
uomini che godevano fama di essere i più audaci di tutti gli
abitanti del Brasile.
</p>

<p>
— Hanno paura e che paura! — mormorò Alvaro che se n’era
accorto e che li vedeva avanzare sempre più lentamente. — Che
abbiano perduta la loro fiducia in me? Eppure il fucile l’ho in
mano e hanno veduto come uccide.
</p>

<p>
Che razza di bestione sarà questo <i>liboia</i> per atterrire questi
uomini? Comincio a essere inquieto anch’io.&nbsp;—
</p>

<p>
Si erano avanzati di altri cinquanta passi, quando fra le folte
foglie delle palme si udì a echeggiare un grido stridente che fece
tacere di colpo i pappagalli che schiamazzavano sulle più alte
cime d’un enorme <i>paiva</i>.
</p>

<p>
Gl’indiani s’erano arrestati guardandosi intorno e dando segni
d’una profonda agitazione.
</p>

<p>
— Che cos’è? — chiese Alvaro al ragazzo. — Il grido del
serpente?
</p>

<p>
— No signore, dell’<i>anhima</i>.
</p>

<p>
— Una bestia?
</p>

<p>
— Un uccello che si tiene sempre presso i luoghi frequentati
dai serpenti delle cui carni si nutre.
</p>

<p>
Quell’uccello deve aver scorto il <i>liboia</i> ma non oserà assalirlo.
È troppo piccolo per provarcisi e avrebbe subito la peggio.
</p>

<p>
Un <i>liboia</i> non è già un <i>ibiboca</i>.
</p>

<p>
— Tanto coraggio ha un uccello per affrontare i serpenti?
</p>

<p>
— È bene armato signore e coraggioso. Eccolo lassù, fra le
foglie di quel <i>paiva</i>: guardatelo.&nbsp;—
</p>

<p>
Alvaro alzò la testa e scorse, appollaiato su una foglia, un
bell’uccello, grosso quanto una ottarda, che aveva sul capo un
corno aguzzo e alle estremità delle ali due specie di uncini.
</p>

<p>
Sbatteva le ali e gridava a piena gola come se avesse voluto
chiamare l’attenzione degl’indiani e mostrare loro il luogo dove
si teneva celato il formidabile rettile.
</p>

<p>
— Se è vicino andiamo a cercarlo, — disse Alvaro. — Sono
curioso di vedere questo serpente.
</p>

<p>
Gl’indiani però parevano invece poco disposti a farsi innanzi
e guardavano i loro <i>pyaie</i> con visibile inquetudine, come se non
sapessero decidersi ad avanzare.
</p>

<p>
<span class="pagenum" id="Page_202">[202]</span>
</p>

<p>
— Dì a loro che mi precedano, — disse Alvaro al ragazzo indiano — o che se ne tornino se non si sentono in grado di condurmi
là dove il <i>liboia</i> si nasconde. Non sono già venuto qui per
guardare le piante.
</p>

<p>
D’altronde che cosa temono? Non possiedo io il fuoco celeste
o non sono più <i>Caramurà?</i>
</p>

<p>
I <i>pyaie</i> dalla pelle bianca hanno promesso di uccidere il rettile
e manterranno la parola.&nbsp;—
</p>

<p>
Quando il ragazzo ebbe tradotte quelle parole, il capo fece un
segno ed i suoi uomini si rimisero in cammino tenendo le mazze
alzate e le gravatane pronte.
</p>

<p>
Non avanzavano che con estrema lentezza, guardando ora in
alto ed ora al suolo e muovevano le liane ed i rami con molta
precauzione, come se il rettile dovesse comparire da un momento
all’altro, mentre invece si manteneva sempre invisibile.
</p>

<p>
— Che questi selvaggi l’abbiano già fiutato? — si chiese Alvaro.
</p>

<p>
Se camminano a quattro gambe come i cani può darsi che
abbiano il fiuto come quegli animali. Teniamoci pronti ad approfittare
del loro spavento. Garcia!
</p>

<p>
— Signore, — rispose il mozzo.
</p>

<p>
— Hai paura?
</p>

<p>
— Con voi mai, signor Alvaro.
</p>

<p>
— Pare che il rettile sia assai vicino. Sta sempre presso di
me e preparati a prendere il largo se....&nbsp;—
</p>

<p>
Un urlo spaventevole gli aveva interrotta la frase. Una specie
di cilindro, grosso come il corpo d’un uomo e lungo almeno
una quindicina di metri, colla pelle verde cupa sopra e gialla
sotto, a grosse scaglie irregolari e la testa quasi gialla, era improvvisamente
caduto da un albero, piombando addosso al capo
degli Eimuri che precedeva di qualche passo il drappello.
</p>

<p>
Il disgraziato indiano era caduto sotto il peso del rettile e
prima che avesse avuto il tempo di rialzarsi si era trovato avvolto
fra le spire dell’enorme <i>liboia</i>.
</p>

<p>
Alvaro non badando che al proprio coraggio e dimenticando
che quello era il momento migliore per fuggire, s’era slanciato
innanzi, mentre i guerrieri invece fuggivano in tutte le direzioni
urlando a squarciagola.
</p>

<p>
— Signore! — gridò il mozzo, cercando di trattenerlo. — Che
cosa fate! Fuggiamo anche noi!
</p>

<p>
<span class="pagenum" id="Page_203">[203]</span>
</p>

<p>
— Sì ma dopo, — rispose l’animoso giovane, alzando il fucile.
</p>

<p>
Il <i>liboia</i> era spaventevole a vedersi. Quel serpente, che è il
più enorme che esista, superando per mole tutti gli altri conosciuti,
aveva stretto il disgraziato capo così bene, da non potersi
più vedere.
</p>

<p>
Sibilava rabbiosamente, agitando senza posa la sua lingua biforcuta
e vomitava dalla larga bocca armata di due file di denti
aguzzi, getti di bava. La sua coda poi, spazzava il suolo con violenza,
spezzando liane e cespugli, per impedire che qualcuno si
avvicinasse e cercasse di strappargli la preda.
</p>

<p>
Alvaro aveva alzato il fucile, mirando la testa che si agitava
a venti piedi dal suolo.
</p>

<p>
— Prendi, — gridò, facendo fuoco.
</p>

<p>
Il rettile, acciecato dal fumo si ripiegò su sè stesso, svolgendo
le spire e lasciando cadere l’indiano che non dava più segno di
vita, poi cominciò a dibattersi con estremo furore e con soprassalti
convulsi.
</p>

<p>
La palla gli aveva fracassata la testa, pure non pareva che ne
avesse ancora abbastanza.
</p>

<p>
— Fuggite, signor Alvaro! — gridò il mozzo che era diventato
pallido come un cencio lavato. — Il serpente vi assale ed il capo
è morto.&nbsp;—
</p>

<p>
Il portoghese aveva già spiccati tre o quattro salti per sottrarsi
ai colpi di coda che il mostro non cessava di vibrare, fracassando
i cespugli e sollevando una grandine di foglie secche e
di frammenti di rami.
</p>

<p>
Si guardò intorno. Tutti erano fuggiti, perfino il ragazzo che
gli serviva da interprete.
</p>

<p>
— Bah! — disse. — Se il capo non è morto, se la caverà
come potrà. Andiamocene prima che gl’indiani ritornino. Di corsa,
Garcia e cerca di resistere più che potrai.&nbsp;—
</p>

<p>
Senza più occuparsi del rettile il quale non cessava di dibattersi,
i due naufraghi si slanciarono innanzi correndo come lepri.
</p>

<p>
La foresta d’altronde favoriva la loro fuga. Non era più ingombra
di liane e d’altre piante parassite e gli alberi lasciavano qua
e là degli spazi sufficienti per permettere il passaggio ad un uomo.
</p>

<p>
E poi le tenebre calavano rapidamente, essendo il sole già
tramontato, quindi un inseguimento, almeno pel momento, collo
spavento che doveva aver invaso i guerrieri per la morte del capo,
non era da temersi.
</p>

<p>
<span class="pagenum" id="Page_204">[204]</span>
</p>

<p>
Non volevano però i due fuggiaschi allontanarsi di troppo per
non smarrirsi in quella immensa foresta che non avevano mai
percorsa, sicchè dopo qualche migliaio di metri si arrestarono
alla base di uno di quegli immensi alberi che si trovano di frequente
nelle foreste brasiliane, alti non meno di ottanta metri
e le cui radici uscendo da terra, formano una specie di tripode
che sostiene l’enorme tronco e che possono facilmente servire come
di travatura ad una capanna.
</p>

<p>
— Non andiamo più oltre, — disse Alvaro con voce affannosa. — Questa
impenetrabile vòlta di verzura che ci nasconde le stelle,
non ci permette di guidarci mentre noi dobbiamo dirigerci verso
ponente se vogliamo raggiungere la savana sommersa.
</p>

<p>
La nostra salvezza sta nelle mani di Diaz e dobbiamo assolutamente
trovare quell’uomo.
</p>

<p>
— Sarà ancora vivo?
</p>

<p>
— Non ne dubito, Garcia, — rispose Alvaro. — Ha il tuo
fucile e munizioni abbondanti e con una tale arma si vincono
anche le fiere.
</p>

<p>
— Se ci avesse abbandonati?
</p>

<p>
— Lui! No, è impossibile, non lo crederei mai.
</p>

<p>
— Che possa essersi accorto che gli Eimuri ci hanno sorpresi
e rapiti?
</p>

<p>
— Ne ho la persuasione. Diaz non ha nulla da invidiare ai selvaggi,
anzi io credo valga bene più di loro. Scommetterei che sta
cercandoci o che sta studiando il mezzo di liberarci.
</p>

<p>
— E gli Eimuri non ci daranno nuovamente la caccia? — chiese
il mozzo che non condivideva l’ottimismo del compagno.
</p>

<p>
— Probabilmente ci crederanno morti come il loro capo.
</p>

<p>
— Ditemi, signor Alvaro, era proprio morto il capo? Mi parve
che respirasse ancora.
</p>

<p>
— Andremo ad assicurarcene.
</p>

<p>
— Vorreste tornare là dove avete ferito o ucciso quel terribile
rettile?
</p>

<p>
— Certo, Garcia. Mi preme assai accertarmi se il capo è vivo
o morto.
</p>

<p>
Se il <i>liboia</i>, come spero, lo ha stritolato, per un po’ di tempo
nulla avremo da temere da parte della tribù.
</p>

<p>
Diaz mi ha narrato che i selvaggi privi del loro capo nulla
sanno intraprendere finchè non ne nominano un altro e che
la scelta va per le lunghe. Se l’Eimuro è sfuggito incolume
<span class="pagenum" id="Page_205">[205]</span>
alla stretta del <i>liboia</i> non si ammetterà facilmente la nostra
morte.
</p>

<p>
Era eccessivamente sospettoso quell’uomo e ci teneva troppo
ad avere due <i>pyaie</i> bianchi e sopratutto all’<i>Uomo di fuoco</i>.
</p>

<p>
— Quando torneremo?
</p>

<p>
— Aspettiamo che la luna si alzi e che rischiari un po’ questa
foresta.
</p>

<p>
Se non m’inganno deve spuntare verso la mezzanotte, abbiamo
quindi tempo per riposarci.
</p>

<p>
Se vuoi dormire qualche ora approfitta, ragazzo mio; alla tua
età si ama sempre il sonno.
</p>

<p>
— Grazie, signore, — rispose Garcia sdraiandosi dietro una di
quelle enormi radici. — Poi vi surrogherò nella guardia.&nbsp;—
</p>

<p>
Mentre il mozzo chiudeva gli occhi, Alvaro s’appoggiò col
dorso ad un’altra radice, mettendosi il fucile fra le gambe.
</p>

<p>
Un silenzio profondo regnava nella foresta. Non si udivano
nè batraci, nè <i>parraneca</i>, nè <i>sapo</i>; invece fra le foglie immense
delle palme piumate volavano a battaglioni le splendide e scintillanti
<i>vago lume</i>, quelle graziose lucciole che tramandano una
luce così intensa da poter leggere, senza fatica alcuna, il carattere
più minuto.
</p>

<p>
Pareva che quella parte della boscaglia non fosse abitata da
alcun animale e già Alvaro, rassicurato da quella calma stava, a
sua volta, per socchiudere gli occhi, quando un fruscìo di foglie
lo fece balzare in piedi col fucile in mano.
</p>

<p>
— Calma traditrice, — mormorò. — E stavo per addormentarmi!
Quale imprudenza commettevo!&nbsp;—
</p>

<p>
Il fruscìo continuava e proveniva da una macchia foltissima
di <i>jupati</i>, superbe palme che hanno un tronco appena visibile
mentre le loro foglie raggiungono sovente l’incredibile lunghezza
di quaranta e anche più piedi.
</p>

<p>
— Chi sarà che muove quelle foglie? — si chiese Alvaro.
</p>

<p>
Si spinse innanzi per cercare di scoprire quell’essere misterioso
che s’avanzava con precauzione, ma l’oscurità era ancora
troppo fitta, cominciando appena allora la luna a diffondere un
po’ di luce nel cielo.
</p>

<p>
— Che sia qualche Eimuro che ci cerca? — si domandò nuovamente
Alvaro.&nbsp;—
</p>

<p>
Stava per svegliare il mozzo, quando scorse, sotto una di
quelle immense foglie, due punti fosforescenti a luce verdastra.
</p>

<p>
<span class="pagenum" id="Page_206">[206]</span>
</p>

<p>
— Ah! diavolo! — brontolò Alvaro — È un animale che ha gli
occhi d’un gatto. Sarà qualche felino e chissà, una di quelle bestie
che abbiamo veduto presso quel fiume.
</p>

<p>
Cattivo vicino, se è affamato.&nbsp;—
</p>

<p>
Senza voltarsi e senza lasciare il fucile che aveva già puntato
verso quei due punti luminosi, con un piede urtò il mozzo dicendogli:
</p>

<p>
— Su, Garcia.... svegliati.&nbsp;—
</p>

<p>
Il ragazzo che dormiva con un solo occhio, da vero marinaio,
fu pronto ad alzarsi.
</p>

<p>
— Che cosa c’è signore? — chiese. — Un altro <i>liboia?</i>
</p>

<p>
— Pare che sia un grosso gattone. — rispose Alvaro.
</p>

<p>
— Ah! I brutti occhi! — esclamò il mozzo. — E sono fissi
su di noi, signore.
</p>

<p>
— Ma non osano avanzarsi.
</p>

<p>
— Voi che siete un valente tiratore, mandate una buona palla
a quella bestia.
</p>

<p>
— Per attirare l’attenzione degli Eimuri? E chi mi assicura
che non stiano cercandoci? No, almeno fino a che quella bestiaccia
non ci assale.&nbsp;—
</p>

<p>
La belva, giacchè doveva essere tale, conservava una immobilità
assoluta, senza stornare gli sguardi dai due naufraghi.
</p>

<p>
Passarono così parecchi minuti, poi i due punti luminosi improvvisamente
scomparvero e nel silenzio della notte s’udì a echeggiare
sinistramente un rauco miagolìo che terminò in una
specie di ululato che fece raggrinzare la pelle al mozzo.
</p>

<p>
Per alcuni istanti si udirono le foglie a scrosciare, poi ogni
rumore cessò.
</p>

<p>
— Che abbia avuto paura del vostro fucile, signore? — chiese
Garcia.
</p>

<p>
— Certo, qualcuno lo avrà avvertito che io sono l’<i>Uomo di
fuoco</i>. — rispose Alvaro, ridendo. — La mia fama è giunta perfino
agli orecchi delle belve.
</p>

<p>
— Il fatto è che quell’animale se n’è andato.
</p>

<p>
— Purchè non cerchi invece di sorprenderci? Noi però non
passeremo accanto a quel macchione, anzi volgeremo le spalle.
</p>

<p>
La luna s’innalza. Andiamo, Garcia. Mi preme sapere che
cosa è avvenuto del capo degli Eimuri.&nbsp;—
</p>

<p>
Stettero qualche istante in ascolto e non udendo più alcun
rumore, lasciarono l’albero, avviandosi lentamente verso il luogo
dove il <i>liboia</i> aveva assalito il capo.
</p>

<p>
<span class="pagenum" id="Page_207">[207]</span>
</p>

<p>
Si fermavano però di frequente per guardarsi alle spalle, temendo
di essere seguiti da quella belva che poteva essere pericolosissima
e capace di assalirli.
</p>

<p>
Dopo un quarto d’ora notarono alcune grosse piante che avevano
già osservate quando stavano per affrontare il <i>liboia</i>.
</p>

<p>
— Se non m’inganno dobbiamo trovarci presso la radura, — disse
Alvaro.
</p>

<p>
— È vero, signore, — rispose Garcia. — Ecco qui quella
pianta carica di zucche che avevo ben guardata.
</p>

<p>
— Sì, una <i>cuiera</i>, come ho udito a chiamare questi alberi
dal marinaio.
</p>

<p>
— Ed ecco la radura.
</p>

<p>
— Avanziamoci con precauzione, Garcia. Gli Eimuri possono
essere tornati.
</p>

<p>
— Non odo nulla, signore.&nbsp;—
</p>

<p>
Si spinsero innanzi, tendendo gli orecchi e guardandosi d’attorno,
timorosi d’una sorpresa e raggiunsero la radura che la luna
illuminava sufficientemente, essendosi già ben alzata in cielo.
</p>

<p>
Scorsero subito, disteso fra un ammasso di cespugli fracassati
e sradicati, l’enorme serpente.
</p>

<p>
Era perfettamente immobile e giaceva tutto allungato come
un immenso cilindro.
</p>

<p>
— È morto, — disse Alvaro, avvicinandosi con precauzione. — La
mia palla doveva avergli attraversato il cervello.
</p>

<p>
— E manca della testa, signore, — disse Garcia. — È stata
troncata con qualche scure di pietra.
</p>

<p>
— Allora gl’indiani sono tornati qui: ed il capo? L’hanno
raccolto morto o ferito? Diavolo! Sarei più contento se non fosse
più nel numero dei viventi. Come faremo a saperlo? Eccoci in
un bell’impiccio.&nbsp;—
</p>

<p>
Si era appena rivolte quelle domande, quando a breve distanza,
udì improvvisamente a risuonare quel rauco miagolìo e l’ululato,
poi subito dopo una voce umana che gridava.
</p>

<p>
— Dios! Dios!&nbsp;—
</p>

<p>
Alvaro aveva fatto un salto innanzi esclamando:
</p>

<p>
— Il marinaio! Garcia, seguimi! La belva lo ha assalito!
</p>

<p>
<span class="pagenum" id="Page_208">[208]</span>
</p>

<div class="chapter">
<h2 id="cap22">CAPITOLO XXII.
<span class="smaller">Ancora il marinaio di Solis.</span></h2>
</div>

<p>
Quel grido era partito dal mezzo d’un gruppo di <i>sapucaia</i>,
piante che formano sovente delle macchie colossali di cui sono
ghiottissime tutte le scimmie.
</p>

<p>
Alvaro che era certo di non essersi ingannato, in quattro salti
si era slanciato in mezzo ai tronchi, sfondando impetuosamente
dei cespi di ortensie che crescevano negli spazi lasciati dagli
alberi.
</p>

<p>
Aveva afferrato il fucile per la canna, onde servirsene come
d’una mazza, non osando far fuoco per paura di attirare l’attenzione
degli Eimuri, i quali potevano trovarsi ancora nelle vicinanze
della radura.
</p>

<p>
In mezzo a due alberi scorse vagamente un uomo che si
dibatteva disperatamente contro un animale grosso quanto una
pantera e che aveva il mantello d’un nero intenso.
</p>

<p>
Senza badare al pericolo a cui inconsideratamente si esponeva,
il portoghese alzò il fucile e lasciò cadere il calcio dell’archibugio,
che era pesantissimo, sul cranio della fiera, il quale
risuonò come una campana fessa.
</p>

<p>
Il colpo era stato così violento, che la belva era rimasta per
un momento stordita, colla testa appoggiata contro l’uomo che
aveva assalito.
</p>

<p>
— Ecco il secondo! — gridò Alvaro, calando un nuovo colpo
con tutta la forza di cui era capace.
</p>

<p>
Prima però che il calcio si fosse nuovamente abbassato, la
fiera con un fulmineo salto di fianco si era sottratta a quella
tremenda mazzata che avrebbe dovuto, se non ucciderla, almeno
ferirla gravemente.
</p>

<p>
Pazza di rabbia e di dolore, si era subito voltata contro l’assalitore
mugolando spaventosamente e raccogliendosi su sè stessa
per scagliarsi.
</p>

<p>
— Fate fuoco! — gridò l’uomo che giaceva a terra. — Sta
per sbranarvi! Presto!&nbsp;—
</p>

<div class="figcenter"><a id="fill-209"></a>
  <img src="images/ill-209.jpg" alt="">
<p class="caption">L’adagiarono sulla barella e si misero in cammino.... (<span class="smcap">Cap</span>. XXII).</p>
</div>

<p>
La belva stava per saltare. Alvaro, che non perdeva mai la
<span class="pagenum" id="Page_211">[211]</span>
testa, si gettò dietro un albero per non venire atterrato e abbassò
prontamente il fucile, voltandolo. Uno sparo rintronò un
istante dopo.
</p>

<p>
L’animale, arrestato di colpo, nel momento in cui stava per
scagliarsi, fece un salto in aria girando su sè stesso due o tre
volte, poi ricadde miagolando e ululando spaventosamente.
</p>

<p>
In quell’istante un altro sparo echeggiò nella macchia.
</p>

<p>
L’uomo che giaceva al suolo a sua volta aveva fatto fuoco,
quasi a brucia-pelo, fracassando il muso alla fiera.
</p>

<p>
— Diaz? — gridò Alvaro, precipitandosi verso il marinaio
che aveva lasciato cadere il fucile.
</p>

<p>
— Signor Viana, — rispose il castigliano con voce commossa. — Voi
qui, ed in così buon momento? E Garcia?
</p>

<p>
— Siete ferito?
</p>

<p>
— Mi sembra che una gamba sia stata sfracellata, signore.
Era un giaguaro nero, una delle belve più terribili che infestano
le selve brasiliane e m’aveva assalito alle spalle..... Grazie..... vi
devo la vita..... Ah! che dolore! Mi ha strappata mezza coscia,
ne sono certo.
</p>

<p>
— Ah! Povero signor Diaz! — esclamò Garcia che si era
avvicinato. — In quale stato vi troviamo!
</p>

<p>
— Cose che toccano ai vivi, — rispose il marinaio di Solis,
tentando di sorridere. — <i>Carracho!</i> Mi è impossibile alzarmi!
</p>

<p>
— Aspettate che vi porti nella radura vicina, che è assai più
illuminata di questa macchia, — disse Alvaro. — Visiteremo la
vostra ferita e cercheremo di medicarla.
</p>

<p>
Speriamo che non sia troppo grave.&nbsp;—
</p>

<p>
Si assicurò prima che la belva fosse proprio morta, poi prese
fra le braccia il marinaio che non era troppo pesante e lo portò
fuori dalla macchia, raggiungendo in pochi istanti la radura che
la luna rischiarava come in pieno giorno.
</p>

<p>
Lo depose su uno strato di foglie già preparato dal mozzo
e si curvò sul disgraziato marinaio.
</p>

<p>
Una smorfia molto significante, gli contorse la bocca.
</p>

<p>
— Diamine! — brontolò. — Che colpo d’artiglio!&nbsp;—
</p>

<p>
La ferita del marinaio era orribile. Le unghie della belva
avevano aperto un solco profondissimo nella coscia destra strappando
dei brandelli di carne ed intaccando fors’anche l’osso.
</p>

<p>
Da quello squarcio che misurava non meno di dieci centimetri,
<span class="pagenum" id="Page_212">[212]</span>
il sangue sfuggiva in tale quantità da temere che il marinaio
morisse per emorragia,
</p>

<p>
— Ebbene? — chiese Diaz che conservava una calma ammirabile
e che pareva non sentisse più alcun dolore.
</p>

<p>
— Bisogna arrestare il sangue, — disse Alvaro.
</p>

<p>
— Nulla di più facile, — rispose il marinaio. Sono diventato
un buon medico sotto i brasiliani che se ne intendono di
ferite.
</p>

<p>
Scavate un po’ la terra; troverete a qualche piede dell’argilla.
La foresta è umida e non ne mancherà. A voi, prendete il mio
coltello.
</p>

<p>
— Garcia ha il suo.
</p>

<p>
— Il mio vi servirà per altra cosa. Ecco là un bambù che è
grosso come la mia coscia. Tagliatene un pezzo lungo una ventina
di centimetri, spaccatelo a metà e recidete qualche liana.
</p>

<p>
Presto signor Viana; la debolezza mi prende.&nbsp;—
</p>

<p>
Alvaro e Garcia erano già all’opera. Il marinaio, che conosceva
le foreste e anche il loro suolo, non si era ingannato. A
quindici centimetri di profondità il mozzo aveva già trovato un
denso strato d’argilla, bigiastra e grassa.
</p>

<p>
Ne fece una palla e corse presso il ferito; Alvaro vi era di
già col bambù.
</p>

<p>
— Formate con quella terra un manicotto e coprite per bene
la mia ferita, disse Diaz. Poi applicate il cilindro di bambù e
legatelo con la liana.
</p>

<p>
Il sangue si arresterà subito.&nbsp;—
</p>

<p>
Alvaro ed il mozzo, che temevano di vederlo svenire, s’affrettarono
a obbedirlo.
</p>

<p>
— Ed ora? — chiese Alvaro.
</p>

<p>
— Ci vorrebbe del cotone o del canape per avvolgere l’argilla
ed il bambù. Là, nella macchia dove avete ucciso il jaguaro nero.....
le <i>sapucaia</i> sotto la corteccia hanno..... una specie di stoppa.....
servirà bene..... Signor Viana..... non ci vedo più..... Maledetto
animale!
</p>

<p>
Non sarà nulla..... il sangue perduto...... mi rimetterò più
tardi.....&nbsp;—
</p>

<p>
Il marinaio, vinto dall’estrema debolezza, era caduto sullo
strato di foglie, smarrendo i sensi.
</p>

<p>
— Signore, è morto! — gridò Garcia che aveva le lagrime
agli occhi.
</p>

<p>
<span class="pagenum" id="Page_213">[213]</span>
</p>

<p>
— Non spaventarti, — disse Alvaro. — La ferita è grave,
ma non pericolosa e quest’uomo guarirà, non dubitare.
</p>

<p>
Andiamo a cercare il canape. Temo che il sangue filtri anche
attraverso lo strato d’argilla e allora la cosa potrebbe diventare
seria.
</p>

<p>
Sotto la corteccia ha detto; andiamo a provare se ne esiste
realmente.&nbsp;—
</p>

<p>
Si curvò sul marinaio e gli mise una mano sul cuore.
</p>

<p>
— Batte sempre e regolarmente, — disse. — Buon segno, d’altronde
quest’uomo è robusto. — Lo coprì con un altro strato di
foglie e si diresse verso la macchia delle <i>sapucaia</i>.
</p>

<p>
Non vi era che da scegliere, essendovi parecchie dozzine di
quelle piante e tutte cariche di noci enormi.
</p>

<p>
Alvaro sollevò la corteccia colla punta del coltello e scoprì
infatti al di sotto dei filamenti lucentissimi e fitti che potevano
surrogare vantaggiosamente il canape.
</p>

<p>
— Quante cose sa quell’uomo, — disse. — Con queste fibre
si potrebbero anche tessere delle vesti e assai resistenti.&nbsp;—
</p>

<p>
Ne fece un’abbondante raccolta e tornò presso il ferito sollecitamente.
</p>

<p>
Diaz pareva che si fosse addormentato o che fosse caduto in
un profondo torpore. Nondimeno il suo respiro non era affatto
affannoso e la febbre non era ancora sopraggiunta. Alvaro fasciò
più volte il manicotto di bambù, specialmente verso i margini
per impedire qualsiasi filtrazione, poi si sedette accanto al ferito,
dicendo al mozzo:
</p>

<p>
— Che cosa faremo ora? Che cosa accadrebbe di noi se gli
Eimuri tornassero qui per impadronirsi del corpo del <i>liboia</i>? E
questo è il più grave pericolo che temo.
</p>

<p>
— Signore, — rispose il ragazzo. — Se trasportassimo il ferito
altrove? I selvaggi potrebbero giungere domani.
</p>

<p>
Se costruissimo una barella con dei rami?
</p>

<p>
— Non potresti resistere a lungo, mio povero Garcia.
</p>

<p>
— Eppure non dobbiamo fermarci qui. È necessario raggiungere
la savana sommersa.
</p>

<p>
Non sono un uomo ma le mie braccia non sono nemmeno deboli.
</p>

<p>
— Proviamo, — disse Alvaro. — Ci avanzeremo adagio adagio
e faremo delle frequenti fermate per lasciarti riposare.
</p>

<p>
Qui non mi sento sicuro quantunque ora possiamo disporre
di due fucili.
</p>

<p>
<span class="pagenum" id="Page_214">[214]</span>
</p>

<p>
Fra i cespugli fracassati dalla possente coda del rettile presero
alcuni rami e formarono una specie di barella legandola con
delle liane e coprendola con uno strato di foglie di palma.
</p>

<p>
Il marinaio non aveva ancora aperti gli occhi, tuttavia non
vi era da inquietarsi essendo il suo sonno abbastanza tranquillo.
</p>

<p>
La febbre però era sopraggiunta ed un intenso rossore coloriva
la sua faccia.
</p>

<p>
Alvaro lo sollevò dolcemente e lo depose sulla barella, poi si
misero in cammino avanzando lentamente.
</p>

<p>
Il mozzo resisteva tenacemente, dando prova d’una forza poco
comune per un ragazzo della sua età; era ben vero però che
aveva temprati i suoi muscoli nell’acqua marina e nel catrame
dei paterazzi e delle sartie delle caravelle.
</p>

<p>
Procedettero per una mezz’ora, attraversando macchie e macchioni,
senza incontrare nessun animale, poi fecero una breve
sosta quindi ripartirono cercando di dirigersi verso l’ovest, trovandosi
la savana sommersa in quella direzione.
</p>

<p>
Continuarono così tutta la notte con frequenti fermate e all’alba,
entrambi sfiniti, s’arrestavano sul margine d’un colossale
gruppo di piante cariche di frutta grosse come mele e di color
bruno oscuro, che aveano già altre volte vedute e anche assaggiate.
</p>

<p>
Avevano appena deposto a terra il ferito e si preparavano a
saccheggiare qualche pianta, quando lo udirono a mormorare con
voce debole:
</p>

<p>
— Acqua..... signor Viana.....
</p>

<p>
— Come vi sentite Diaz? — chiese Alvaro, mentre il mozzo
si cacciava nella macchia per cercare qualche fossatello.
</p>

<p>
— Ho la febbre, signore e assai forte e mi sento debolissimo.
Quel jaguaro mi ha conciato per bene.&nbsp;—
</p>

<p>
Aveva aperti gli occhi e si guardava intorno.
</p>

<p>
— Delle <i>sapota!</i> — sclamò ad un tratto, cercando di alzarsi. — Ecco
un buon rimedio contro la febbre.
</p>

<p>
— Che cosa sono queste <i>sapota?</i> — chiese Alvaro.
</p>

<p>
— Delle piante preziose. Le frutta sono eccellenti e la linfa
è un ottimo, anzi miracoloso febbrifrugo. È una vera fortuna che
voi vi siate fermati qui.
</p>

<p>
Tutti gl’indiani conoscono quel rimedio. Tagliate alcuni rami
e portatemeli.
</p>

<p>
Fra qualche ora la febbre diminuirà.&nbsp;—
</p>

<p>
<span class="pagenum" id="Page_215">[215]</span>
</p>

<p>
Mentre il mozzo tornava con una foglia di palma arrotolata
in forma di cornetto e piena d’acqua, Alvaro si recò sotto una
di quelle piante e recise parecchi rami.
</p>

<p>
Vide subito cadere una linfa biancastra e vischiosa che s’affrettò
a raccogliere entro la foglia d’una <i>cuiera</i>.
</p>

<p>
Quando ne ebbe qualche bicchiere la portò al ferito il quale
trangugiò d’un fiato quel liquido, non senza fare una brutta
smorfia.
</p>

<p>
— Non deve essere eccellente, — disse Alvaro.
</p>

<p>
— Ma mi salverà la vita, — rispose il marinaio il quale a
poco a poco riacquistava un po’ di forza. — Le febbri qui sono
sovente mortali.
</p>

<p>
— Vi addolora la ferita?
</p>

<p>
— Assai, signor Viana. Se potessimo trovare una <i>almesegueira</i>
si cicatrizzerebbe più presto.
</p>

<p>
Gl’indiani non vanno mai alla guerra o alla caccia senza
averne qualche po’ nella loro borsa.
</p>

<p>
— È un’altra pianta?
</p>

<p>
— Sì e che produce un succo resinoso che arde con molto
profumo e che serve ottimamente di balsamo alle ferite.
</p>

<p>
Oh! Ne troveremo, non essendo quelle piante rare, anzi tutt’altro.
</p>

<p>
— Non credevo che questi antropofagi si occupassero di medicina.
</p>

<p>
— Signor Alvaro, — disse il marinaio, che si era alzato a
sedere. — Mi avete trasportato lontano dalla radura dove il capo
degli Eimuri era stato preso dal <i>liboia?</i>
</p>

<p>
— Che cosa ne sapete voi, Diaz? — chiese Alvaro stupito.
</p>

<p>
— Ho assistito a quella scena, dall’alto d’un albero ed ho
anche ammirato assai il vostro coraggio, — rispose Diaz sorridendo. — Senza
di voi il capo poteva considerarsi un uomo morto.
</p>

<p>
— Ma voi dunque.....
</p>

<p>
— Non vi avevo abbandonato, anzi cercavo l’occasione propizia
per strapparvi agli Eimuri.
</p>

<p>
Non trovandovi più, al ritorno dalla mia esplorazione, sulle
rive della savana sommersa, m’immaginai subito che gli Eimuri
vi avessero sorpresi e rapiti.
</p>

<p>
Mi riuscì facile scoprire le tracce dei selvaggi e le seguii fino
nei pressi del villaggio, nondimeno l’occasione per farvi fuggire
non si presentava.
</p>

<p>
<span class="pagenum" id="Page_216">[216]</span>
</p>

<p>
Mi ero nascosto su un albero quando vi vidi giungere col
capo degli Eimuri ed i suoi guerrieri e assistetti alla terribile
scena col gigantesco <i>liboia</i>.
</p>

<p>
— È morto il capo?
</p>

<p>
— No e può ringraziarvi del vostro colpo di fucile. Il rettile,
ferito mortalmente, aveva subito svolte le spire prima di aver
avuto il tempo di stritolarlo.
</p>

<p>
— Ed è fuggito?
</p>

<p>
— Sì, dopo d’aver tagliata la testa al <i>liboia</i>.
</p>

<p>
— Sarebbe stato meglio per noi che fosse morto. Quell’uomo
si metterà in cerca dei suoi <i>pyaie</i>.
</p>

<p>
— È qui che sta il pericolo, — disse il marinaio. — Noi
dobbiamo raggiungere assolutamente la savana sommersa e rifugiarci
sull’isolotto che ho scoperto.
</p>

<p>
— E attendere colà la vostra guarigione, — disse Alvaro. — Ne
avrete per un paio di settimane se non di più.
</p>

<p>
È lontana la savana?
</p>

<p>
— Fra un paio d’ore vi potremo giungere.
</p>

<p>
— Allora ripartiamo senza indugio. Forse a quest’ora gli Eimuri
hanno scoperte le nostre traccia.
</p>

<p>
— Potrete resistere?
</p>

<p>
— Garcia è più robusto di quello che supponevo. Lasciateci
mangiare un po’ di quelle frutta e poi partiremo.&nbsp;—
</p>

<p>
Il mozzo tornava appunto in quel momento portando alcune
dozzine di quella specie di mele ed un bel grappolo di quelle piccole
banane gialle chiamate d’oro, assai più gustose delle <i>banane
de plata</i> che si usa mangiarle fritte.
</p>

<p>
Ne divorarono alcune, poi rialzarono la barella e si riposero
in marcia, seguendo le indicazioni che dava il marinaio, il quale
al pari degl’indiani aveva imparato a dirigersi anche in mezzo
alle più folte foreste, senza bisogno della bussola.
</p>

<p>
Quando trovavano qualche pianta carica di frutta mangiabili,
s’arrestavano per fare una buona raccolta, non potendo pel momento
contare sulla selvaggina che si ostinava a non mostrarsi in
quella parte della foresta, quantunque fosse da tutti desiderato un
pezzo d’arrosto.
</p>

<p>
— Ne troveremo sulle rive della palude, — rispondeva il marinaio
vedendo Alvaro arrabbiarsi.
</p>

<p>
— Non è già per me bensì per voi che non potrete rinforzarvi
con delle frutta. Ci vorrebbe un po’ di brodo.
</p>

<p>
<span class="pagenum" id="Page_217">[217]</span>
</p>

<p>
— Voi dimenticate signore che non abbiamo alcuna pentola, — disse
il mozzo. — Anch’io ci terrei a un bel pezzo di bollito.
È molto tempo che non ne assaggiamo più.
</p>

<p>
— Verrà anche la pentola, — disse il marinaio. — Ho veduto
sulle riva della savana due alberi delle stoviglie.
</p>

<p>
— Come! — esclamò Alvaro. — Vi sono in questo paese
delle piante che producono dei tondi e delle pentole? La sarebbe
curiosa.
</p>

<p>
— No ma che ci procureranno la materia per fabbricare gli
uni e le altre e che resisteranno al calore più intenso.
</p>

<p>
— Meraviglioso paese!&nbsp;—
</p>

<p>
Così chiacchierando continuavano ad inoltrarsi, passando sotto
piante splendide che avevano delle foglie immense che impedivano
ai raggi del sole di penetrare. Superbe bananiere si succedevano
senza posa, mescolate sovente a gruppi di palme appartenenti
per lo più alla specie chiamata <i>palmite</i>, altissime, slanciate,
che diventano pericolosissime quando vengono abbattute per la
singolarità che hanno di dare il così detto <i>conce</i>, ossia calcio del
palmito, perchè appena toccato il suolo rimbalzano dalla parte
opposta causando sovente gravi disgrazie.
</p>

<p>
Talvolta invece incontravano gruppi di piante che producono
delle frutta somiglianti a palle di cannone, assai pericolose quando,
giunte a maturanza, si staccano; o macchie di <i>verzino</i>, i famosi
alberi che danno il prezioso legno del Brasile, chiamato dagl’indiani
<i>ibiripitanga</i>.
</p>

<p>
Queste piante, delle quali oggi se ne fa una esportazione immensa,
traendosi dai loro tronchi una superba tinta rossa che
serve alla fabbricazione della lacca e del carmino, non sono più
alte dei nostri roveri e all’aspetto non compariscono troppo belle,
avendo i rami disposti senza alcun ordine e portano foglie che
somigliano a quelle dei mughetti; i fiori sono d’una superba tinta
rossa e la scorza assai ruvida.
</p>

<p>
Alle nove del mattino dopo parecchie fermate, i due portoghesi
ed il castigliano giungevano finalmente sulla riva della savana
sommersa e precisamente là dove il marinaio aveva abbandonata
la zattera di cui si era servito per compiere l’esplorazione.
</p>

<p>
<span class="pagenum" id="Page_218">[218]</span>
</p>

<div class="chapter">
<h2 id="cap23">CAPITOLO XXIII.
<span class="smaller">Ritorno alla Savana.</span></h2>
</div>

<p>
La savana era deserta. Solamente dei trampolieri sonnecchiavano
sulle foglie acquatiche delle victoria e qualche coppia di
pappagalli chiacchierava sulla cima degli alberi che circondavano
quell’immenso stagno dalle acque putride e nauseabonde.
</p>

<p>
Non si vedeva nemmeno un <i>jacarè</i>, quegli assidui frequentatori
delle acque stagnanti e delle paludi.
</p>

<p>
— Gli Eimuri non devono essere ancora giunti fino qui, — disse
Alvaro. — Avremo il tempo di rifugiarci sull’isolotto che
abbiamo scoperto.
</p>

<p>
— Non prima d’aver fabbricata la pentola promessa dal signor
Diaz, — disse il mozzo.
</p>

<p>
— Ah! È vero, — rispose il marinaio sorridendo. — Ci tieni
ad averla.
</p>

<p>
— Senza avere poi nulla da metterci dentro, — osservò Alvaro.
</p>

<p>
— I trampolieri abbondano sull’isolotto, — disse il marinaio. — Ho
anzi veduto anche dei <i>tatù</i> che ci daranno un brodo squisito,
se saremo lesti a prenderli.
</p>

<p>
— E delle testuggini? — chiese Garcia.
</p>

<p>
— Sì, qualche <i>careto</i> mi pare d’averla scorta. Ah! Là, guardate,
ecco l’albero delle stoviglie.&nbsp;—
</p>

<p>
La pianta che indicava era magnifica, alta più di trenta metri,
dal tronco slanciato e piuttosto esile.
</p>

<p>
La <i>moquilea utilis</i>, tale è il nome dato a quegli utilissimi alberi
dai botanici, s’incontra sovente nelle foreste brasiliane dove
è assai ricercata dagl’indiani per fabbricare delle ottime stoviglie.
</p>

<p>
Essendo i terreni brasiliani piuttosto poveri di silici, materia
necessaria per rendere più consistenti i vasi, gl’indiani ricorrono
alla <i>moquilea</i>.
</p>

<p>
Senza abbattere l’albero, il quale d’altronde ha delle fibre
tenacissime, impregnate d’una quantità straordinaria di silice che
guasta le scuri meglio temprate, staccano semplicemente la corteccia.
</p>

<p>
La carbonizzano, poi la polverizzano servendosi d’un mortaio
<span class="pagenum" id="Page_219">[219]</span>
o d’un semplice sasso, quindi la mescolano in date proporzioni
all’argilla, materia questa che si trova dovunque nelle foreste.
</p>

<p>
Alvaro e Garcia, informati rapidamente dal marinaio di ciò
che dovevano fare per guadagnarsi la pentola, si misero subito
all’opera, temendo di venire, da un istante all’altro, sorpresi dagli
antropofagi.
</p>

<p>
Mentre il primo tagliava parecchi pezzi di corteccia i cui grani
di silice che la impregnavano, scricchiolavano sotto la lama del coltello,
il secondo scavava il suolo per raggiungere lo strato argilloso.
</p>

<p>
Avute le une e l’altra stavano per accendere il fuoco, quando
il marinaio con un gesto li arrestò.
</p>

<p>
— No, — disse. — Finiremo l’operazione sull’isolotto.
</p>

<p>
Costruite invece la zattera, accendere qui del fuoco, sarebbe
pericoloso.
</p>

<p>
— Io stavo per commettere una imprudenza imperdonabile, — disse
Alvaro. — Sì, pensiamo prima alla zattera.&nbsp;—
</p>

<p>
Avevano già abbattuti parecchi grossi bambù che crescevano
sulla riva della savana e raccolte parecchie liane, quando un ululato
che aveva un non so che di triste echeggiò a breve distanza.
</p>

<p>
Il marinaio udendolo aveva alzato il capo.
</p>

<p>
— Una belva? — chiese Alvaro che si preparava ad armare
il fucile.
</p>

<p>
— Un <i>guarà</i>, — rispose il marinaio.
</p>

<p>
— Che cos’è.
</p>

<p>
— Una specie di lupo.
</p>

<p>
— Pericoloso?
</p>

<p>
— Non per gli uomini.
</p>

<p>
— Eppure mi sembrate inquieto.
</p>

<p>
— È vero. I <i>guarà</i> non escono che di notte dalle loro tane
e se fugge vuol dire che qualcuno lo ha scovato.
</p>

<p>
— Guardatelo: fugge a tutte gambe.&nbsp;—
</p>

<p>
Un animale che aveva la statura d’un lupo siberiano, colla
testa lunghissima, le gambe altissime, col pelame rossiccio ed il
dorso coperto da una fitta criniera lunga tre o quattro pollici, si
era slanciato fuori dalla foresta spiccando salti immensi.
</p>

<p>
Vedendo quei tre uomini, si fermò un momento guardandoli
con viva curiosità, poi riprese la fuga balzando come se il suolo
fosse tutto coperto di molle.
</p>

<p>
— Non era troppo bello, — disse Alvaro. — I nostri lupi
d’Europa sono più graziosi.
</p>

<p>
<span class="pagenum" id="Page_220">[220]</span>
</p>

<p>
— Affrettatevi, signor Viana, — disse Diaz. — Se quel <i>guarà</i>
non ha più osato ricacciarsi nella foresta, è segno che sotto le
piante si nasconde qualche vicino pericoloso.
</p>

<p>
— Che gli Eimuri non ci lascino mai in pace? Comincio ad
averne perfino troppo di quegli antropofagi.
</p>

<p>
È ora di finirla!
</p>

<p>
— Pensate che io non sono capace di aiutarvi, anzi che vi
sarei d’imbarazzo.
</p>

<p>
— Se quell’animalaccio non vi avesse ferito vorrei un po’
mostrare a quelle canaglie che io sono veramente l’<i>Uomo di
fuoco</i>.
</p>

<p>
— Sì, <i>Caramurà</i>, — disse il marinaio, sorridendo. — Un nome
terribile, signore, che vi renderà temuto presso tutte le tribù brasiliane.
</p>

<p>
Ecco un altro animale che fugge e anche questo un notturno!
Brutto indizio!
</p>

<p>
— Oh! Il bel gatto! — esclamò Alvaro.
</p>

<p>
Un altro animale si era slanciato fuori dalla foresta fuggendo
velocemente.
</p>

<p>
Era un bell’animale, dal corpo esile, dal pelame giallognolo
con sfumature rosse e bianche, colla testa piccola assai, più grosso
d’un gatto comune essendo lungo almeno mezzo metro.
</p>

<p>
— Un <i>vermelho</i>, — disse il marinaio, — e anche questo mi
sembra spaventato.
</p>

<p>
— Ancora cinque minuti e la zattera sarà pronta.&nbsp;—
</p>

<p>
In quel momento un grido di gioia mandato dal mozzo, gli
fece alzare la testa.
</p>

<p>
— I furbi! — aveva esclamato il ragazzo. — E noi non l’avevamo
ancora scorta.
</p>

<p>
— Che cosa, Garcia? — chiese Alvaro.
</p>

<p>
— Vi è una scialuppa affondata, nascosta fra le piante acquatiche
e legata al bambù che stavo per recidere.&nbsp;—
</p>

<p>
Alvaro in pochi salti aveva già raggiunta la riva.
</p>

<p>
In mezzo alle immense foglie delle <i>victoria</i>, che la nascondevano
quasi completamente, si scorgeva una bella scialuppa affondata
fino ai bordi superiori e trattenuta da una solida liana.
</p>

<p>
— Tira, Garcia. Con due foglie di banano la vuoteremo, — disse
Alvaro.
</p>

<p>
— O meglio con una <i>cuia</i> — disse il marinaio. — Ecco là
una pianta che vi servirà per fabbricarvi dei mastelli.&nbsp;—
</p>

<p>
<span class="pagenum" id="Page_221">[221]</span>
</p>

<p>
Venti passi lontano, quasi sul margine della foresta, si stendeva
una pianta immensa, con foglie larghissime e di rami coperti
da una infinità di piante parassite, che reggevano a malapena
delle frutta d’un verde pallido, di forma sferica e grosse più dei
poponi.
</p>

<p>
— Tirate prima verso la riva la piroga, signore, — disse il
marinaio. — Poi penserete a vuotarla, ma fate presto.&nbsp;—
</p>

<p>
Alvaro ed il mozzo, unendo le loro forze la trassero fuori dalle
foglie e siccome, quantunque piena d’acqua, galleggiasse essendo
scavata nel tronco d’un enorme albero, non riuscì a loro difficile
di arenarla su un bassofondo.
</p>

<p>
— Prendete un paio di quelle zucche ora e tagliatele a metà, — disse
Diaz.
</p>

<p>
Il mozzo si era già arrampicato sulle piante parassite che avvolgevano
interamente il tronco grosso e basso della <i>cuiera</i>, gettando
fra le erbe una mezza dozzina di quelle zucche.
</p>

<p>
Alvaro piantò la punta del coltello in una credendo di spaccarla
per metà, ma il frutto si crepò in tutte le direzioni.
</p>

<p>
Ne provò un secondo senza miglior risultato.
</p>

<p>
— Oh non così, signore, — disse il marinaio. — Non riuscirete
a nulla. Prendete una liana sottile, legate la zucca e stringete
forte.
</p>

<p>
È così che fanno gl’indiani. Il vostro coltello non servirebbe
a nulla.&nbsp;—
</p>

<p>
Oh meraviglia! Quelle zucche che pure parevano durissime,
appena strette dalla liana si spaccavano per metà, come fossero
state segate.
</p>

<p>
Le <i>cuia</i>, così si chiamano le frutta della <i>cuiera</i> (<i>crescentia
cajeput</i>) sono pregiatissime dagli indiani. Ben seccate servono da
vasi ed in tutte le capanne brasiliane o venezuelane se ne trovano
in gran numero, abbellite sovente con disegni a colori, assai
originali.
</p>

<p>
Vuotatele della loro polpa biancastra e ottenuti quattro bei
recipienti, Alvaro ed il mozzo vuotarono rapidamente la piroga,
facendola rimontare interamente a galla.
</p>

<p>
Era una bella <i>canoa</i> scavata col fuoco più che colle scuri di
pietra, nel tronco d’un cedro, lunga dieci metri e larga uno e fornita
di quattro pagaie di forma lancellata ed a manico corto.
</p>

<p>
È incredibile l’abilità degli indiani nella fabbricazione delle
loro piroghe. Quantunque privi completamente di istrumenti adatti,
<span class="pagenum" id="Page_222">[222]</span>
sanno dare alle loro imbarcazioni delle forme stupende senza
comprometterne la stabilità e non di rado le adornano di sculture
che rappresentano bene o male teste di caimano, di giaguaro
o di serpenti.
</p>

<p>
La <i>canoa</i> era già stata interamente vuotata e sbarazzata delle
piante acquatiche che avevano cominciato a spuntare, segno non
dubbio della sua lunga immersione, quando un secondo lupo
<i>guarà</i> uscì dalla foresta, fuggendo a precipizio.
</p>

<p>
— Qualcuno sta per giungere, — disse Alvaro. — Sbrighiamoci.&nbsp;—
</p>

<p>
Prese fra le braccia Diaz e lo portò nella <i>canoa</i> dove già il
mozzo aveva preparato un letto formato con foglie di palma.
</p>

<p>
Ve lo adagiarono delicatamente, imbarcarono le frutta raccolte,
le corteccie dell’albero delle stoviglie e l’argilla e presero le pagaie
spingendosi rapidamente al largo.
</p>

<p>
— In mezzo alla savana, un po’ a mezzodì, — disse Diaz ad
Alvaro. — È là che ho scoperta l’isola che ci servirà di rifugio.&nbsp;—
</p>

<p>
Si erano allontanati di cinquanta o sessanta passi, quando alcuni
selvaggi, spaventosamente dipinti e colle teste adorne di
piume, irruppero dalla foresta gettando clamori assordanti.
</p>

<p>
— I Caheti! — esclamò Diaz, facendosi smorto. — Guardiamoci
da loro! Sono ben peggiori degli Eimuri costoro!
</p>

<p>
— Forza, Garcia! — gridò Alvaro.
</p>

<p>
I selvaggi vedendo la <i>canoa</i> allontanarsi, avevano cominciato
a soffiar dentro le <i>gravatane</i>, colla speranza di abbattere i remiganti
i quali, per buona fortuna, avevano avuto il tempo di mettersi
fuori di portata da quelle frecce probabilmente avvelenate
col succo mortale del curaro.
</p>

<p>
Vedendo che la <i>canoa</i> guadagnava rapidamente via, alcuni
selvaggi si gettarono coraggiosamente in acqua; non avevano però
percorsi dieci metri, quando urla di terrore s’alzarono.
</p>

<p>
Due enormi <i>jacarè</i> che sonnecchiavano forse sotto le larghe
foglie delle <i>victoria</i>, irritati di essere stati disturbati, si erano improvvisamente
scagliati sui nuotatori, portandosene via uno.
</p>

<p>
Gli altri, spaventati, erano tornati precipitosamente alla riva
dove i loro compagni gridavano a piena gola senza però osare
di assalire i due caimani.
</p>

<p>
— Eccoli arrestati di colpo, — disse Diaz. — Dove vi sono
gli <i>jacarè</i> l’indiano non si tuffa e se non trovano dei canotti non
ci prenderanno.
</p>

<p>
<span class="pagenum" id="Page_223">[223]</span>
</p>

<p>
— E se costruissero delle zattere? — disse Alvaro, senza cessare
di dar dentro a tutta forza, nelle pagaie.
</p>

<p>
— Non so se sappiano fabbricarle, quantunque i Caheti siano
degli abilissimi canottieri.
</p>

<p>
— Mi avete detto che sono formidabili quei selvaggi.
</p>

<p>
— I più valorosi di quanti abitano le foreste brasiliane, signore.&nbsp;—
</p>

<p>
Diaz, che conosceva da molti anni le tribù brasiliane, diceva
il vero. Se gli Eimuri erano temibili, i Caheti godevano fama di
essere i più coraggiosi ed i più temibili.
</p>

<p>
Formavano allora una tribù potentissima, che aveva villaggi
sia nell’interno che sulle rive del mare e che disponeva di moltissime
canoe capaci di contenere perfino quindici persone.
</p>

<p>
I Portoghesi dovevano più tardi provare l’audacia di quei selvaggi
i quali si erano alleati coi Francesi che tentavano di prendere
possesso d’una parte del Brasile e sopratutto d’impadronirsi
della magnifica baia di Rio Janeiro.
</p>

<p>
Ed infatti fu un vero miracolo se Pereira che si può considerare
come il fondatore delle colonie portoghesi, riuscì a sfuggire
agli assalti di quei valorosi selvaggi che lo avevano già circondato,
ammazzandogli un gran numero di soldati.
</p>

<p>
Arrancando con lena affannosa, la <i>canoa</i> giunse ben presto
presso le prime isolette che erano coperte d’una vegetazione foltissima
che impediva ai selvaggi di poter seguire cogli sguardi la
direzione presa dai fuggiaschi.
</p>

<p>
— Tenetevi sempre dietro queste terre, — disse il marinaio. — Mi
preme che i Caheti non vedano dove noi ci arresteremo.
</p>

<p>
— È lontano ancora l’isolotto che avete scoperto? — chiese
Alvaro.
</p>

<p>
— Ci giungeremo fra qualche ora.
</p>

<p>
— È dunque immensa questa savana?
</p>

<p>
— Vastissima signore. Non sono riuscito a scoprire la sponda
opposta.
</p>

<p>
— Animo dunque, Garcia, — disse Alvaro. — Dopo ci riposeremo.&nbsp;—
</p>

<p>
Le isolette si succedevano alle isolette, ingombre di paletuvieri
rossi e di altre piante acquatiche, non erano però altro che banchi
di fango, appena emersi, sui quali un uomo non avrebbe potuto
posare i piedi senza correre il pericolo di sprofondare.
</p>

<p>
<span class="pagenum" id="Page_224">[224]</span>
</p>

<p>
Erano banchi traditori, formati da sabbie mobili senza fondo,
pronte ad inghiottire l’imprudente che avesse osato calpestarle.
</p>

<p>
Nubi di uccelli acquatici s’alzavano dai paletuvieri all’accostarsi
della scialuppa e fuggivano via schiamazzando. Erano <i>tanagri</i>
dalle penne azzurre ed il ventre aranciato; delle gallinelle
turchine; dei mariapreta, graziosi uccellini tutti neri e la testa
bianca e anche dei bellissimi <i>ciganas</i> i fagiani delle paludi e dei
corsi d’acqua.
</p>

<p>
Per più di un’ora i due portoghesi continuarono a maneggiare
le pagaie, non ostante il caldo intenso che regnava sull’immensa
savana, passando in mezzo ad una moltitudine di banchi e di
piante acquatiche, finchè si trovarono dinanzi ad un’isola coperta
di alberi bellissimi e svariati che non potevano crescere che su
un suolo consistente.
</p>

<p>
— Siamo giunti, — disse il marinaio.
</p>

<p>
— Cominciavo a rallentare, — rispose Alvaro che aveva le
vesti inzuppate di sudore.
</p>

<p>
— Ed anch’io non ne potevo più, signore, — disse il mozzo.
</p>

<p>
Spinsero la <i>canoa</i> verso la riva e dopo d’averla legata al
tronco d’un albero, sbarcarono portando con loro il ferito.
</p>

<p>
<span class="pagenum" id="Page_225">[225]</span>
</p>

<div class="figcenter"><a id="fill-225"></a>
  <img src="images/ill-225.jpg" alt="">
<p class="caption">In quel punto due jacarè si erano scagliati sui nuotatori.... (<span class="smcap">Cap. XXIII</span>).</p>
</div>

<p>
<span class="pagenum" id="Page_227">[227]</span>
</p>

<div class="chapter">
<h2 id="cap24">CAPITOLO XXIV.
<span class="smaller">L’isolotto.</span></h2>
</div>

<p>
Quell’isola, l’unica forse che era emersa nella savana, era ben
più vasta di quella che aveva servito di rifugio ai due portoghesi,
dopo la loro fuga dalla costa. Aveva una maggior estensione ed
era coperta da bellissime piante che dovevano più tardi far accorrere
nel Brasile delle flotte intere per imbarcarne i tronchi
preziosissimi.
</p>

<p>
Erano <i>acagiù</i>, piante che allora non avevano alcun pregio
nemmeno per gl’indiani e che non dovevano venire apprezzati
che tre secoli più tardi e anche per una mera combinazione.
</p>

<p>
Ed infatti non fu che verso la fine del secolo XVII che presero
il loro posto fra i legnami più preziosi dell’ebanisteria.
</p>

<p>
Una nave, di ritorno dall’America, aveva caricato un certo
numero di quei tronchi, come zavorra, non avendo trovato alcun
articolo da trasportare in Europa.
</p>

<p>
Giunta in Inghilterra, si era sbarazzata di quel peso inutile,
ignorandone il capitano il valore che poteva avere e lo aveva abbandonato
sulla spiaggia.
</p>

<p>
Erano già molti mesi che si trovavano in quel luogo, quando
un giorno un falegname, che non aveva denaro per comperare
del legno, ebbe la felice ispirazione di servirsi di quelle travi per
fabbricare un cofano.
</p>

<p>
Si può immaginare quale fu la sua meraviglia, quando lavorando
quei tronchi scoprì le vene meravigliose e le tinte strane
di quel legno! Fu una vera rivelazione che rese d’un colpo solo
celebre l’<i>acagiù</i>.
</p>

<p>
L’anno seguente numerose navi partivano per l’America onde
imbarcare quei tronchi preziosi che alla finezza e alla durezza
della loro grana univano lo splendore delle loro tinte.
</p>

<p>
E quasi nell’istessa epoca, uno dei più famosi filibustieri, il
francese De Grammont, dopo la presa di Campeche, e per celebrare
la sua vittoria bruciava tutte le travi di acagiù che si trovavano
nei forti spagnuoli, ignorando che gettava alle fiamme del legno
che valeva dei milioni!....
</p>

<p>
<span class="pagenum" id="Page_228">[228]</span>
</p>

<p>
Numerosi uccelli, vedendo quegli uomini a sbarcare, si erano
alzati fra i canneti della riva e fra le piante, fuggendo in tutte
le direzioni.
</p>

<p>
Non erano solamente acquatici. Vi erano, frammisti fra i beccaccini
e le gallinelle dei bea <i>mahitaco</i> dalla testa turchina, degli
<i>arà</i> tutti rossi, dei <i>canindè</i> somiglianti ai cacatoa australiani
e degli <i>aracari</i> quei piccoli <i>tucani</i> che non sono più grossi d’uno
dei nostri merli e che pure hanno il becco che ha quasi le dimensioni
dell’intero corpo di quegli strani volatili.
</p>

<p>
— Questo è un vero paradiso! — esclamò Alvaro, che era
entusiasmato di quell’isolotto. — Voi, mio caro Diaz, potrete completare
tranquillamente la vostra guarigione.
</p>

<p>
— Se i Caheti non verranno a disturbarci, — rispose il marinaio.
</p>

<p>
— Sono l’<i>Uomo di fuoco</i>, e farò tremare anche quei selvaggi,
come ho fatto impallidire i ferocissimi Eimuri.
</p>

<p>
— È vero: abbiamo i fucili e riusciremo a respingerli se verranno
ad assalirci. Badiamo però che non ci sorprendano.
</p>

<p>
— Veglieremo, — disse Alvaro. — Ehi, Garcia se tu accendessi
il fuoco e fabbricassimo le pentole?
</p>

<p>
— E la selvaggina da far cuocere, signore? — chiese il mozzo.
</p>

<p>
— Dannato paese! Si deve pensare sempre al ventre!
</p>

<p>
— Non abbiamo ancora fatto colazione, signore!
</p>

<p>
— Me ne accorgo da certi brontolii dei miei intestini.
</p>

<p>
— Accendi il fuoco mentre io mi proverò a fabbricare un vaso.
</p>

<p>
Non sono mai stato un pentolaio, ma qualche cosa otterremo.
</p>

<p>
— Se quel maledetto giaguaro non mi avesse ridotto in questo
stato, vi mostrerei io come fanno gl’indiani, — disse Diaz.
</p>

<p>
— Ne farete altre più tardi, — rispose Alvaro. — Anche in
un catino si può cuocere un pezzo di selvaggina e noi non siamo
persone da badare alle forme più o meno perfette.&nbsp;—
</p>

<p>
Il mozzo aveva già raccolta della legna secca ed aveva improvvisato
un fornello con due pezzi d’arenaria trovati in mezzo
agli <i>acagiù</i>. Affastellò le scorze dell’albero delle stoviglie e dopo
non pochi tentativi vi diede fuoco.
</p>

<p>
Alvaro il quale pensava che anche avendo la pentola mancava
lo stufato, aveva preso il proprio fucile per cercare di abbattere
qualche arà o meglio ancora uno di quei <i>tatù</i> che il marinaio
asseriva d’aver già veduti, quantunque non sapesse affatto che
razza di animali potessero essere, non avendo mai, prima di allora,
udito a parlarne.
</p>

<p>
<span class="pagenum" id="Page_229">[229]</span>
</p>

<p>
— M’immagino che avranno quattro gambe e del pelo, — s’era
detto, Alvaro, cacciandosi sotto le piante.
</p>

<p>
Farò fuoco sul primo che incontrerò.&nbsp;—
</p>

<p>
Quel povero Diaz, dopo tanto sangue perduto, ha bisogno del
buon brodo per rimettersi un po’ in gambe.&nbsp;—
</p>

<p>
L’isola che pareva avesse qualche miglio di circonferenza, era
tutta coperta d’alberi e di cespugli foltissimi in mezzo ai quali
svolazzavano miriadi di <i>beia flores</i>, quei microscopici uccelletti
chiamati colibrì, dalle penne dorate, azzurre, verdi e nere e di
<i>trochilus minimus</i> i più piccoli volatili conosciuti non essendo più
grandi di un tafano.
</p>

<p>
Quella piccola foresta non era però esclusivamente formata di
<i>acagiù</i>. Parecchie piante fruttifere che potevano somministrare
delle frutta squisite, crescevano qua e là a gruppi e anche le
palme e le liane non mancavano.
</p>

<p>
Vi erano dei superbi <i>acajaba</i> già carichi di quelle deliziose
pere che Alvaro aveva già assaggiate ed i tronchi coperti di
grosse gocciole di gomma profumata; dei <i>manzamba</i>, piante che
possono supplire la vite, ricavandosi dalle loro frutta una specie
di vino assai gustoso; delle <i>maraninga</i> che danno delle frutta
grosse come un uovo di anitra, assai stimate, ripiene di semi che
sono avvolti in una sostanza gelatinosa e poi molte altre che
Alvaro non aveva mai vedute.
</p>

<p>
— Le frutta non ci mancheranno a tavola, — disse il portoghese, — sarà
forse la selvaggina che si farà desiderare giacchè
finora non vedo altro che degli uccelletti, dei quali ce ne vorrebbero
almeno duecento per fare un arrosto modestissimo, appena
capace per una persona.&nbsp;—
</p>

<p>
Così monologando si era spinto fino quasi nel centro dell’isolotto,
quando vide fuggire dinanzi a sè alcuni strani animaletti
che fino ad un certo punto si potevano scambiare per testuggini,
essendo avvolti in una vera corazza ossea formata da un gran
numero di piastre.
</p>

<p>
— Che siano i <i>tatù</i>? — si chiese Alvaro. — <i>Tatù</i> o no, non
me li lascierò scappare.&nbsp;—
</p>

<p>
Gli animaletti avevano cominciato a scavare rapidamente il
suolo coll’evidente intenzione di aprirsi una galleria e operavano
con tale velocità, che quando Alvaro piombò a loro addosso, col
calcio del fucile alzato, quasi tutti erano scomparsi.
</p>

<p>
<span class="pagenum" id="Page_230">[230]</span>
</p>

<p>
Con un paio di calciate, bene appioppate, ne abbattè due, gli
ultimi che non avevano avuto il tempo di scavarsi la tana.
</p>

<p>
— Che animali curiosi! — esclamò Alvaro, raccogliendoli. — Non
ne ho mai veduti di simili! Saranno poi mangiabili?&nbsp;—
</p>

<p>
I <i>tatù</i> giacchè erano veramente tali, sono in realtà dei rosicchianti
singolarissimi, tanto per le loro abitudini quanto per la
loro struttura.
</p>

<p>
Ordinariamente non sono più grossi d’un coniglio, e hanno
il corpo inviluppato in una corazza ossia formata da piastre trasversali
nella direzione dei fianchi e la testa difesa da una specie
di visiera scagliosa e durissima che dà a loro un aspetto curiosissimo
e strano.
</p>

<p>
Al pari delle talpe, si tengono per lo più celati sotto il suolo,
e sono così lesti nello scavare la terra coi loro solidi artigli, che
da un momento all’altro scompaiono sotto gli occhi del cacciatore.
Volerli cacciare sotto il suolo sarebbe una fatica inutile perchè in
pochi minuti sanno scavarsi delle gallerie interminabili.
</p>

<p>
— Ritorniamo, — disse Alvaro.&nbsp;—
</p>

<p>
Strappò da un albero un ramo, appese all’estremità i due <i>tatù</i>
e si rimise in cammino, lietissimo di poter fornire al povero marinaio
un po’ di brodo.
</p>

<p>
Quando giunse all’accampamento, vide il mozzo accanto al
fuoco, occupato a sorvegliare due vasi informi che cucinavano
fra i carboni.
</p>

<p>
— Le pentole! — esclamò allegramente.
</p>

<p>
— Se possono chiamarsi tali, signore. — rispose il bravo ragazzo. — Sembrano
più due catini che delle pentole.
</p>

<p>
— Serviranno ugualmente, — disse il marinaio, che si riposava
all’ombra, d’un banano. — Ah! signor Viana avete fatto
buona caccia! Ve lo avevo detto che avevo veduto dei <i>tatù</i> su
questo isolotto.
</p>

<p>
— Ah! sono questi i vostri <i>tatù</i>. Possono servire per fare un
buon stufato?
</p>

<p>
— La loro carne vale quella delle tartarughe, signore. Ah!
</p>

<p>
— Che cosa avete?
</p>

<p>
— Dove avete tagliato quel ramo?
</p>

<p>
— Da un albero che si trovava presso il luogo dove ho uccisi
questi animali.
</p>

<p>
— È <i>matè</i>.
</p>

<p>
— <i>Matè!</i> che cos’è?
</p>

<p>
<span class="pagenum" id="Page_231">[231]</span>
</p>

<p>
— Le foglie di quell’albero ci forniranno una bevanda deliziosa
che tutti gl’indiani apprezzano assai.
</p>

<p>
Se non vi rincresce, finchè le pentole si cucinano, andate a
raccoglierne e seccatele presso il fuoco.
</p>

<p>
— È una passeggiata di cinque minuti.
</p>

<p>
— E tu Garcia, sventra questi animali e sbarazzali delle loro
scaglie, disse Diaz. — Il tuo coltello ha la lama solida.
</p>

<p>
— E le pentole?
</p>

<p>
— Dieci minuti ancora e saranno pronte. Rallenta il fuoco
onde non si crepino.&nbsp;—
</p>

<p>
Un quarto d’ora dopo Alvaro tornava con un carico di rami
coperti di foglie. Aveva trovati parecchi di quegli alberi mescolati
alle palme e agli <i>acagiù</i>, quindi non aveva avuta alcuna
difficoltà a fare un’ampia provvista.
</p>

<p>
Il <i>matè</i>, quella bevanda che oggi è così largamente usata in
tutta l’America meridionale, in quell’epoca non era conosciuta
che da alcune tribù brasiliane e paraguaiane. In Europa non si sapeva
che cosa fosse.
</p>

<p>
L’albero che produce quelle foglie che non sono meno pregiate
di quelle fornite dal the, cresce spontaneamente nelle foreste
americane senza bisogno di coltura alcuna ed è una bella pianta
di varii metri d’altezza con foglie sempre verdi, che si possono
raccogliere in qualunque stagione.
</p>

<p>
Seccate semplicemente al sole o meglio ancora a fuoco lento
poi messe in infusione nell’acqua bollente, forniscono una bevanda
alimentare di primo ordine meno eccitante del <i>the</i> e del
caffè e soprattutto meno cara e che dovrebbe venire usata anche
dalle popolazioni meno agiate dell’Europa perchè un <i>arroba</i> di
erba mate, che è sufficiente ad una persona per ben sei mesi,
non costa più di nove lire e usandone anche tre volte al giorno,
ciò importerebbe una spesa massima di venti lire all’anno mentre
il caffè, preso nell’istessa misura, non costerebbe meno d’ottanta
lire ed il <i>the</i> duecento e anche di più.
</p>

<p>
E si noti che il <i>matè</i> contiene meno olio essenziale del the,
sia nero che verde, cosicchè anche abusandone non può riuscire
nocivo; che possiede maggior quantità di resine e che è più diuretico
del caffè che fornisce una bevanda aromatica di gusto piacevole,
che calma la sete e che inganna la fame sostenendo le
forze dell’uomo anche per parecchi giorni.
</p>

<p>
— Ne avremo per parecchie settimane, — disse il marinaio
<span class="pagenum" id="Page_232">[232]</span>
di Solis, che si mostrava contentissimo di quella raccolta. — Non
speravo di trovare su questo isolotto delle piante così preziose.
</p>

<p>
Ah! se si potesse trovare anche del tabacco! È parecchio
tempo che io non ne fumo.
</p>

<p>
— Che cos’è? — chiese Alvaro.
</p>

<p>
— Già, mi dimenticavo che in Europa non lo si conosce ancora.
</p>

<p>
— Quando torneremo fra i Tupinambi ve lo farò provare e ci
prenderete gusto ad aspirare il fumo aromatico di quelle foglie.
</p>

<p>
Signor Viana, le pentole sono già raffreddate e altro non
chiedono che di essere riempite d’acqua.
</p>

<p>
— Coi <i>tatù</i> insieme, — rispose il mozzo.
</p>

<p>
— Gettali dentro dunque, — disse Alvaro. — Un sorso di
brodo farà bene a Diaz.
</p>

<p>
— Ed il matè mi rinforzerà meglio, — disse Diaz. — Ah!
occorre una <i>cuia</i>. Ne avete veduto nella vostra escursione.
</p>

<p>
— Delle zucche, vorrete dire? — chiese Alvaro.
</p>

<p>
— Sì e anche un cannuccio di bambù.
</p>

<p>
— Posso trovare la <i>cuia</i> e anche i bambù.
</p>

<p>
— Oh!
</p>

<p>
— Che cosa volete ancora?
</p>

<p>
— Là, guardate quelle foglie.
</p>

<p>
— Vedo.
</p>

<p>
— Strappatele e scavate.
</p>

<p>
— Che cosa si troverà sotto?
</p>

<p>
— Dei tuberi eccellenti che non sono velenosi come la mandioca.
</p>

<p>
— E sarebbero?
</p>

<p>
— Ma... gl’indiani li chiamano <i>manihot</i>. So che sono buonissimi
specialmente cucinati nel brodo.
</p>

<p>
— Quest’isola è un paradiso terrestre!
</p>

<p>
— Meglio per noi, signor Viana.
</p>

<p>
— Felice paese dove basta abbassarsi per avere tutto il necessario
per vivere. Ed io che lo aveva chiamato ingrato!&nbsp;—
</p>

<p>
Garcia che aveva ascoltate quelle parole, in quattro salti si
era slanciato verso quelle foglie che crescevano quasi a fior di
terra e si era messo a scavare il suolo servendosi del coltello.
</p>

<p>
Non tardò molto a mettere allo scoperto parecchi tuberi grossi
come le nostre patate, che portò subito presso il fuoco.
</p>

<p>
<span class="pagenum" id="Page_233">[233]</span>
</p>

<p>
— Leva la buccia e gettali nella pentola, — disse il marinaio. — Il
brodo riuscirà più gustoso.&nbsp;—
</p>

<p>
I <i>tatù</i> già bollivano ed il vaso grillettava rumorosamente
spandendo all’intorno un profumo squisito che sarebbe stato ben
migliore se i naufraghi avessero avuto a loro disposizione un po’
di sale.
</p>

<p>
— Peccato, — diceva Alvaro, che sorvegliava la cottura dei
due rosicchianti. — È il sale che manca.
</p>

<p>
— Se si potessero trovare dei <i>mollè</i>, ne potremmo ricavare
dalle loro ceneri, — rispose il marinaio. — Ma tutto non si può
trovare su un isolotto e avremmo torto a lamentarci, signor
Viana.
</p>

<p>
Vi abituerete anche voi alla mancanza di quella derrata
preziosa.
</p>

<p>
— Vi sono perfino degli alberi che forniscono il sale?
</p>

<p>
— Tutto si ricava dalle piante in questo fortunato paese. Il
vino ed il latte, la cera per fabbricare le candele, balsami per
le ferite, succhi d’ogni specie e perfino veleni terribili per ammazzare
le persone.
</p>

<p>
Le foreste brasiliane tutto possono fornire, perfino le armi
per difendersi contro le belve.
</p>

<p>
— E anche il pranzo tutti i giorni — disse Garcia.
</p>

<p>
— E senza affaticarsi, — aggiunse il marinaio.
</p>

<p>
— Il paese della cuccagna, — disse Alvaro sorridendo.
</p>

<p>
— Sì per coloro che sanno sfruttarlo, signor Viana.
</p>

<p>
— E dove si corre anche il pericolo di venire mangiati come
polli.
</p>

<p>
— Questione di abitudini e di costumi signore, — rispose
Diaz.
</p>

<p>
Da noi si mangiano i buoi ed i vitelli, qui si divorano gli
uomini come fossero bistecche. Ah! Diavolo! Noi scherziamo e
dimentichiamo gli Eimuri ed i Caheti!
</p>

<p>
— A tavola! — gridò in quel momento il mozzo, levando il
vaso dal fuoco. — Finchè gl’indiani mangiano i loro simili noi
diamo un colpo di dente ai <i>tatù</i>.
</p>

<p>
Io credo che valgano meglio della carne umana.&nbsp;—
</p>

<p>
<span class="pagenum" id="Page_234">[234]</span>
</p>

<div class="chapter">
<h2 id="cap25">CAPITOLO XXV.
<span class="smaller">Un combattimento fra antropofagi.</span></h2>
</div>

<p>
Una settimana era trascorsa dal loro approdo in quell’isoletta,
senza che nessun avvenimento avesse turbata la loro esistenza.
</p>

<p>
La ferita del marinaio si cicatrizzava rapidamente, mercè frequenti
unzioni di succo resinoso dell’<i>almescegueira</i>, pianta che
era stata trovata su un’isoletta poco discosta e dei Caheti non avevano
avuto fino allora più alcuna notizia.
</p>

<p>
Non avevano fatto altro che mangiare e dormire beatamente
e bere <i>matè</i> in quantità, avendolo trovato di loro gusto anche i
due portoghesi.
</p>

<p>
Alvaro però cominciava ad affermare che la noia a poco a
poco lo prendeva e che ne aveva un po’ troppo di questa vita
così calma e che avrebbe desiderato tornarsene nei grandi boschi
anche per variare un po’ i loro pasti che ormai si erano ridotti
a uccelli acquatici ed a frutta.
</p>

<p>
<i>Tatù</i> non se ne trovavano altri su quell’isolotto; altri animali
non ne avevano veduti; i tuberi erano pure finiti e se delle testuggini
si erano mostrate fra le acque melmose della savana,
non si erano però lasciate prendere malgrado i pazienti tentativi
del mozzo.
</p>

<p>
— Io non sono nato per vivere eternamente su un isolotto, — ripeteva
ogni mattina ed ogni sera. — Mi sembra di essere un
topo in trappola. Torniamo nella foresta.
</p>

<p>
— Aspettate che io sia completamente guarito, — rispondeva
il marinaio, — poi ci metteremo in cerca dei Tupinambi.
</p>

<p>
— Lasciatemi fare una sola corsa per variare la nostra tavola.
</p>

<p>
— Non commettete imprudenze, signore. I Caheti possono
sorprendervi.
</p>

<p>
— Se non si sono più mostrati vuol dire che se ne sono andati.
</p>

<p>
— Non fidatevi: conosco quei selvaggi, e so quanto sono pazienti.
</p>

<p>
Sono certo che ci spiano.&nbsp;—
</p>

<p>
Il giorno seguente erano le medesime frasi che si scambiavano,
<span class="pagenum" id="Page_235">[235]</span>
ma tutti i buoni argomenti del marinaio non riuscivano a sradicare
interamente il desiderio che tormentava Alvaro, cioè di fare
una corsa nelle foreste.
</p>

<p>
L’ottavo giorno il portoghese che si annoiava mortalmente e
non ne poteva più di quella monotona esistenza, armò la canoa,
risoluto a fare una gita fino alla costa più vicina per provvedersi
di viveri.
</p>

<p>
Gli uccelli già da qualche giorno avevano disertato l’isolotto,
spaventati dagli spari dei due archibugi e la cena della sera innanzi
era stata magrissima non avendo potuto trovare che un
paio di tuberi e poche frutta già quasi guaste.
</p>

<p>
— Tornerò presto, — disse Alvaro al marinaio, — e se vedrò
che i Caheti sono scomparsi, domani andremo tutti nella foresta.
</p>

<p>
Ormai quest’isolotto non può fornirci altro che delle foglie e
della fame in quantità.
</p>

<p>
— Conducete con voi il mozzo, — disse Diaz. — Io non ho
più bisogno di cure e anche stamane ho potuto alzarmi e girare
intorno all’albero.
</p>

<p>
Due fucili valgono meglio d’uno.
</p>

<p>
— Mi rincresce lasciarvi solo.
</p>

<p>
— Non preoccupatevi, signor Viana. Impiegherò il tempo a
intrecciare due cappelli di paglia che vi ripareranno meglio dei
vostri berretti, già sdrusciti.
</p>

<p>
Ma siate prudenti e non accostatevi alla riva se prima non
siete ben convinti che sia deserta.
</p>

<p>
— Ve lo prometto. D’altronde torneremo prima che il sole
tramonti e con qualche capo di selvaggina, almeno così spero.&nbsp;—
</p>

<p>
Presero i due archibugi lasciando al marinaio la gravatana
di cui sapeva servirsi abilmente, come abbiamo già veduto, e
balzarono nella canoa.
</p>

<p>
— Prudenza! — gridò un ultima volta Diaz, il quale si era
coricato sotto l’ombra di una <i>bananeira</i> che lanciava le sue immense
foglie in tutte le direzioni.
</p>

<p>
Alvaro rispose con un gesto della mano e la <i>canoa</i> si allontanò
velocemente, scivolando sulle acque nerastre della savana
sommersa.
</p>

<p>
— Non allentiamo, Garcia, — disse Alvaro. — In un’ora noi
saremo nella foresta.
</p>

<p>
<span class="pagenum" id="Page_236">[236]</span>
</p>

<p>
— La rivedrò anch’io volentieri, — disse il mozzo. — L’isola
era diventata ormai troppo piccina anche per me e mi annoiavo
al pari di voi.
</p>

<p>
— Fra quattro o cinque giorni ci metteremo in cerca dei Tupinambi,
se gli Eimuri ne hanno lasciati ancora di vivi.
</p>

<p>
Non so ma anche Diaz non è tranquillo sulla sorte che può
essere toccata alla tribù.
</p>

<p>
Prima gli Eimuri e poi i Caheti, e gli uni e gli altri sono
grandi consumatori di carne umana.
</p>

<p>
— E se non ne trovassimo più di vivi?
</p>

<p>
— Allora mio caro, andremo verso la costa e con qualche
scialuppa saliremo al nord fino a trovare gli stabilimenti spagnuoli
del Venezuela.
</p>

<p>
Diaz s’è pure deciso a tentare il lungo viaggio.&nbsp;—
</p>

<p>
Pur chiacchierando non arrestavano di remare vigorosamente,
girando e rigirando intorno agli isolotti ed ai banchi che ingombravano
la savana e mettendo in fuga nuvole di volatili i quali
s’affrettavano a fuggire avendo ormai provato gli effetti delle
armi da fuoco.
</p>

<p>
Alle otto del mattino la <i>canoa</i> usciva finalmente da quel
dedalo di terreni emersi e da quei gruppi enormi di paletuvieri
rossi, raggiungendo le acque libere.
</p>

<p>
La riva appariva a meno d’un miglio colla sua imponente linea
di alberi maestosi fra i quali torreggiavano sopratutto gli
enormi <i>summameira</i> e le cupole ondeggianti delle <i>iriastree</i>, capricciosamente
dentellate.
</p>

<p>
Alvaro abbandonò per un momento le pagaie e riparatisi gli
occhi colle mani esaminò attentamente la spiaggia.
</p>

<p>
— Non vedo alcun canotto nè alcuna zattera, — disse poi — e
nessuna colonna di fumo alzarsi fra le piante.
</p>

<p>
I Caheti devono essere tornati ai loro villaggi.
</p>

<p>
— E noi approfitteremo per fare una battuta nella foresta, — disse
Garcia.
</p>

<p>
— E anche una buona raccolta di frutta, — aggiunse Alvaro.
</p>

<p>
Vedo laggiù e per la prima volta delle piante che mi sembrano
cocchi.
</p>

<p>
Se le frutta non sono troppo mature ti offrirò un buon bicchiere
di latte alla crema.
</p>

<p>
Animo, Garcia. Ancora dieci minuti e sbarcheremo.&nbsp;—
</p>

<p>
Attraversarono velocemente l’ultimo tratto della savana e
<span class="pagenum" id="Page_237">[237]</span>
giunsero in una cala minuscola che era cinta da bellissime piante
chiamate <i>pequià</i> e anche <i>morfim</i> ossia dell’avorio, essendo il legno
che se ne ricava d’una trasparenza e chiarezza meravigliosa.
</p>

<p>
Prima di sbarcare, i due portoghesi armarono i due archibugi
e stettero in ascolto qualche minuto, temendo di vedere sorgere
dietro le piante i terribili Caheti.
</p>

<p>
Udendo solamente le grida monotone d’uno stormo di arà
rosse, si decisero a lasciare la canoa.
</p>

<p>
— Siamo soli, — disse Alvaro. — Andiamo innanzi a tutto
a fare una visita a quei cocchi.
</p>

<p>
Mi pare che siano ben carichi di frutta.&nbsp;—
</p>

<p>
Si erano appena cacciati sotto le <i>pequià</i> quando grida acutissime
echeggiarono in mezzo alle palme che formavano la prima
linea della grande foresta.
</p>

<p>
— <i>Eske! Eske!</i>&nbsp;—
</p>

<p>
— Gl’indiani? — disse Garcia preparandosi a tornare verso
la scialuppa.
</p>

<p>
— Mi pare che queste grida siano mandate da una truppa
di scimmie.
</p>

<p>
— Che battaglino fra di loro?
</p>

<p>
— Andiamo a vedere, Garcia. Tu sai che la carne delle scimmie
non è poi cattiva.&nbsp;—
</p>

<p>
Le grida continuavano sempre più stridenti, coprendo gli
schiamazzi dei pappagalli e le note squillanti delle arà.
</p>

<p>
— <i>Eske! Eske!</i>
</p>

<p>
— Sì, sono scimmie, — disse Alvaro che aveva già raggiunto
il margine della foresta. — Le vedi lassù, su quella pianta che
lancia i suoi rami quasi orizzontalmente.
</p>

<p>
— Sì, le vedo.
</p>

<p>
— Sarei curioso di sapere perchè urlano tanto. Non ti sembrano
spaventate?
</p>

<p>
— Sì, signor Alvaro. Non vedete come guardano abbasso e
come cercano di spingersi verso i rami più alti? Qualcuno deve
minacciarle.
</p>

<p>
— Il dito sul grilletto del fucile, — ragazzo mio. — L’animale
che minaccia quelle scimmie potrebbe prendersela anche
con noi.
</p>

<p>
Avanziamoci adagio ed in silenzio.&nbsp;—
</p>

<p>
Fra i rami d’una <i>massaranduba</i>, cinque scimmie si agitavano
freneticamente balzando ora da una parte ed ora dall’altra, urlando
<span class="pagenum" id="Page_238">[238]</span>
a squarciagola e scagliando frutta e foglie contro qualche
nemico che non si poteva ancora scorgere, essendo il tronco di
quella pianta avvolto fra un caos di liane.
</p>

<p>
Erano delle <i>barrigudo</i>, scimmie che non raggiungono mai
l’altezza d’un metro, che hanno il pelame morbido, quasi lanoso,
di tinta quasi nerastra con striature grigie e una specie di criniera
che scende fino sulle spalle.
</p>

<p>
— Alt, Garcia, — mormorò Alvaro che si era nuovamente
avanzato, aprendosi il passo fra un folto cespuglio. — Eccolo il
loro nemico! Lo vedi arrampicarsi su pel tronco?&nbsp;—
</p>

<p>
Un bellissimo animale, grande quanto un cane di Terranuova,
ma molto più snello, saliva aggrappandosi alle liane ed altre
piante parassite che cingevano l’albero, con quelle mosse leggere
e prudenti che si osservano nei gatti.
</p>

<p>
Aveva il pelame folto, corto e morbido, rosso giallastro sul
dorso e bianco arricciato sui fianchi e sotto il ventre; la testa
rotonda adorna di lunghi baffi con due occhi scintillanti; due
veri occhi da carnivoro; la coda lunga più di mezzo metro e le
zampe nervose, secche, armate all’estremità di lunghi artigli che
laceravano con estrema facilità le liane anche le più dure.
</p>

<p>
Se Alvaro fosse stato un brasiliano, avrebbe subito riconosciuto
in quell’animale un <i>onça parda</i>, chiamato anche <i>puma</i> o
<i>coguar</i> e anche leone d’America, una belva meno pericolosa dei
giaguari ma tuttavia sempre temibilissima.
</p>

<p>
Ed infatti i coguari, pur essendo relativamente piccoli, non
avendo mai più di un metro e venti centimetri di lunghezza,
compresa la coda, nè un’altezza superiore ai settanta, hanno
una forza straordinaria e sono dotati d’un coraggio a tutta
prova.
</p>

<p>
Vivono per lo più nei boschi dove inseguono accanitamente
le scimmie, perseguitandole fino sui più alti rami essendo estremamente
agili e potendo spiccare dei salti di cinque e perfino di
sei metri. S’incontrano però sovente anche nelle praterie, specialmente
là dove oggidì si allevano i montoni, dei quali fanno
strage quando riescono  ad entrare nei <i>ranchi</i> ossia nei recinti
costruiti dai pastori.
</p>

<p>
Ordinariamente sfuggono l’uomo, ma se la fame li tormenta,
piombano anche sugl’indiani con rapidità fulminea, sgozzandoli
con un buon colpo d’artiglio alla gola.
</p>

<p>
Assaliti poi, si difendono con coraggio disperato e tengono
<span class="pagenum" id="Page_239">[239]</span>
lungamente testa ai cacciatori i quali non sempre escono vittoriosi
da quelle lotte.
</p>

<p>
Il puma, che doveva essere affamato e che non si era ancora
accorto della presenza dei due naufraghi, continuava ad arrampicarsi
senza però dimostrare eccessiva fretta, punto preoccupato
delle grida delle scimmie e dei rami che gli venivano scagliati
addosso.
</p>

<p>
Di quando in quando anzi si fermava e guardava sotto di sè
mandando un <i>eù-uu</i>..... rauco che ripeteva più volte.
</p>

<p>
— Non vorrei trovarmi al posto delle scimmie, — mormorò
Alvaro curvandosi verso il mozzo, il quale seguiva con vivo interesse
la manovra della belva.&nbsp;—
</p>

<p>
— Che riesca a raggiungerle?
</p>

<p>
— S’arrampica meglio d’un gatto. Fra qualche minuto avrà
la sua preda.
</p>

<p>
— E noi lo lascieremo commettere quell’assassinio?
</p>

<p>
— T’interessi per quelle scimmie?
</p>

<p>
Farò fuoco sull’animale ma dopo, quando si sarà impadronito
della preda.
</p>

<p>
Così d’un colpo solo prenderemo l’una e l’altra.&nbsp;—
</p>

<p>
Il coguaro aveva raggiunto la cima del tronco e con un salto
immenso si era slanciato fra i rami, cadendo così leggermente da
non far nemmeno oscillare le foglie più vicine.
</p>

<p>
Le scimmie vedendolo così vicino si erano date alla fuga,
cercando di raggiungere le cime più elevate, quando il coguaro,
che non ci teneva a spingersi più su, con un secondo salto
piombò sulla meno lesta spezzandole di colpo la colonna vertebrale
prima e squarciandole poi il collo.
</p>

<p>
Con una zampa la rovesciò sul ramo per impedirle di cadere,
poi applicò le labbra sulla ferita della gola, succhiando avidamente
il sangue che sgorgava in abbondanza.
</p>

<p>
— A me ora, disse Alvaro.
</p>

<p>
Aveva puntato l’archibugio e stava mirando, quando udì un
leggiero sibilo e vide un sottile cannello attraversare l’aria e
piantarsi nel fianco sinistro del coguaro.
</p>

<p>
Questi aveva subito interrotto il suo pasto, guardandosi intorno.
</p>

<p>
Vedendo il cannello lo spezzò coi denti, poi si rimise a succhiare
come se fosse stato punto da qualche mosca importuna.
</p>

<p>
Alvaro aveva abbassato prontamente il fucile.
</p>

<p>
<span class="pagenum" id="Page_240">[240]</span>
</p>

<p>
— Una freccia, — mormorò agli orecchi del mozzo.
</p>

<p>
— L’ho veduta signore.
</p>

<p>
— Chi può averla lanciata? Un indiano di certo.
</p>

<p>
— Fuggiamo signore.
</p>

<p>
— No, l’uomo che l’ha gettata potrebbe udirci e noi non
sappiamo se è solo od accompagnato.
</p>

<p>
Restiamo qui e non moviamoci. Il cespuglio che ci ripara è
folto e nessuno può sospettare la nostra presenza.
</p>

<p>
— Ed io che stavo per far fuoco!
</p>

<p>
Un fracasso di rami schiantati seguito da un <i>ou-uu</i> rabbioso si
fece udire in alto.
</p>

<p>
Il coguaro che doveva essere stato ferito da una freccia avvelenata,
era precipitato giù dall’albero assieme alla sua vittima,
sfondando col proprio peso le liane ed i rami.
</p>

<p>
— Non muoverti, — mormorò Alvaro, trattenendo Garcia che
spinto da una imprudente curiosità stava per farsi innanzi. — Accovacciati
presso di me e non fiatare.&nbsp;—
</p>

<p>
Scostò adagio adagio i rami e cercò di scoprire il cadavere
del coguaro. Lo vide infatti, dieci metri più innanzi, sdraiato
alla base dell’albero, presso la scimmia.
</p>

<p>
— Vedremo chi andrà a raccoglierlo, — mormorò Alvaro.
</p>

<p>
Erano trascorsi appena due minuti quando udì un fruscìo di
foglie e dei rami a crepitare. Una o più persone s’aprivano il
passo fra i fitti cespugli che formavano come una seconda foresta
sotto la prima, costituita invece dalle palme e dalle immense <i>summameire</i>
dalle <i>pekie</i> ecc.
</p>

<p>
Ad un tratto due persone sbucarono fra le foglie d’una bananeira
e si diressero sollecitamente verso il coguaro il quale non
dava ormai più segno di vita.
</p>

<p>
Alvaro aveva fatto uno sforzo supremo per non lasciarsi sfuggire
un grido di sorpresa.
</p>

<p>
In quei due selvaggi aveva riconosciuto il capo degli Eimuri
ed il ragazzo indiano che gli aveva servito d’interprete.
</p>

<p>
Come si trovava là quel maledetto antropofago? Aveva seguite
le tracce dei due fuggiaschi smanioso di vendicarsi d’essere
stato così destramente giuocato? Oppure era giunto presso
la savana sommersa per puro caso, guidando qualche partita di
cacciatori?
</p>

<p>
— Non muoverti, Garcia, — sussurrò Alvaro. — Corriamo il
pericolo di venire mangiati.
</p>

<p>
<span class="pagenum" id="Page_241">[241]</span>
</p>

<div class="figcenter"><a id="fill-241"></a>
  <img src="images/ill-241.jpg" alt="">
<p class="caption">Era uno spettacolo bellissimo. I guerrieri che venivano colpiti.... (<span class="smcap">Cap. XXV</span>).</p>
</div>

<p>
<span class="pagenum" id="Page_243">[243]</span>
</p>

<p>
— Chi sono?
</p>

<p>
— Gli Eimuri.
</p>

<p>
— Ancora?
</p>

<p>
— Silenzio se ti preme la vita.&nbsp;—
</p>

<p>
Il capo ed il ragazzo strapparono al coguaro la punta della
freccia, poi il primo mandò un fischio stridente.
</p>

<p>
Un momento dopo quattro altri indiani armati di <i>gravatane</i>
che fino allora dovevano essersi tenuti imboscati nelle vicinanze,
si fecero innanzi e si caricarono del coguaro e della scimmia.
</p>

<p>
Il capo fece il giro dell’albero come se cercasse se vi fosse altra
selvaggina da abbattere, ma le scimmie che poco prima si
trovavano sulla cima erano ormai scomparse, slanciandosi di
pianta in pianta.
</p>

<p>
Un momento dopo il piccolo drappello tornava a scomparire
in mezzo ai cespugli.
</p>

<p>
Per alcuni istanti si udirono le fronde ad agitarsi, poi ogni
rumore cessò e le arà, tranquillizzate, ripresero la loro monotona
cantilena mentre i pappagalli cicalavano a piena gola.
</p>

<p>
— Siamo sfuggiti ad un grave pericolo per puro caso, — disse
Alvaro che era ancora pallido. — Se io non m’indugiavo un poco
a far fuoco a quest’ora noi avremmo addosso chissà quanti
Eimuri.
</p>

<p>
— Era proprio il capo?
</p>

<p>
— L’ho riconosciuto subito, ragazzo mio.
</p>

<p>
— Che ci cerchi o che cacci?
</p>

<p>
— Cacciare così lontano dal villaggio non mi sembra ammissibile.
</p>

<p>
— Che cosa facciamo signore?
</p>

<p>
— Rimanere nascosti qui per ora e questa sera ritornare alla
nostra isola. Non mi fido imbarcarmi; gli Eimuri ci potrebbero
scorgere.
</p>

<p>
— Il marinaio aveva ragione a sconsigliarvi, — disse il
mozzo.
</p>

<p>
— I selvaggi non ci hanno ancora presi.
</p>

<p>
— Ma torneremo a mani vuote.
</p>

<p>
— Attraverseremo la savana e andremo a cacciare su qualche
altra riva. Non sarà già un oceano quel bacino paludoso.
</p>

<p>
Taci!&nbsp;—
</p>

<p>
Il silenzio era stato improvvisamente rotto da urla formidabili
che aumentavano rapidamente d’intensità, accompagnate da suoni
<span class="pagenum" id="Page_244">[244]</span>
stridenti che pareva uscissero da quella specie di flauti formati
con tibie umane e che usavano in quell’epoca quei terribili antropofagi.
</p>

<p>
Quelle urla echeggiavano in due diverse direzioni.
</p>

<p>
— Che due tribù siano alle prese? — chiese Alvaro.
</p>

<p>
— Signore, vi ricordate dei Caheti comparsi sulle rive della
savana? — chiese Garcia.
</p>

<p>
— Andiamo a vedere, — disse Alvaro. — Se succede un combattimento
nessuno avrà il tempo di occuparsi di noi.&nbsp;—
</p>

<p>
Uscirono dalla macchia e s’avanzarono verso il luogo dove
le urla risuonavano sempre, tenendosi però prudentemente nascosti
fra le piante più folte e scivolando di preferenza fra i cespugli.
</p>

<p>
Non avevano percorsi duecento metri, quando si trovarono sul
margine d’una immensa radura, in mezzo alla quale non crescevano
che pochissimi gruppetti di palme.
</p>

<p>
Alvaro non si era ingannato: due tribù, entrambe numerose,
stavano per venire alle mani.
</p>

<p>
— Gli Eimuri alle prese con una tribù nemica! — esclamò il
portoghese, gettandosi in mezzo ad un cespuglio.
</p>

<p>
Sei o settecento indiani, spaventosamente dipinti in nero, in
azzurro ed in rosso, coi volti adorni di penne di pappagallo disposte
in modo da figurare baffi, barbe e corna e divisi in due
colonne, marciavano lentamente agitando furiosamente le mazze,
le cerbottane, le lancie e le scuri di conchiglia.
</p>

<p>
La battaglia che doveva diventare ben presto sanguinosissima,
essendo tutti i selvaggi brasiliani valorosissimi, non era ancora
cominciata.
</p>

<p>
Prima di assalirsi, i brasiliani usavano provocarsi da lontano
per eccitarsi.
</p>

<p>
S’avanzavano gli uni contro gli altri a passo cadenzato, fermandosi
di quando in quando per ascoltare le arringhe infuocate
dei capi che li mettevano in un incredibile furore.
</p>

<p>
Davan fiato poi ai pifferi ed ai flauti, stendevano le braccia
mostrando gli archi e le mazze o le gravatane, provocandosi con
urla spaventevoli e alzando sulle picche dalla punta di selce o
di spine di pesce, le ossa dei prigionieri che avevano divorati.
</p>

<p>
Gli Eimuri erano assai più superiori di numero, ma i loro avversari
parevano meglio armati e poi più alti e più sviluppati dei
primi.
</p>

<p>
<span class="pagenum" id="Page_245">[245]</span>
</p>

<p>
— Se si distruggessero almeno reciprocamente, — disse Alvaro
che si teneva ben celato a fianco di Garcia. — Questi sono
demoni piuttosto che esseri umani.
</p>

<p>
— Chi vincerà? — chiese Garcia.
</p>

<p>
— Lo sapremo presto, — rispose Alvaro. — Simili battaglie
con attacchi a corpo a corpo non devono durare molto.
</p>

<p>
Le due tribù che procedevano senza ordine alcuno ma in ranghi
serrati, giunte a cento metri l’una dall’altra, posero mano agli
archi e alle gravatane saettandosi reciprocamente.
</p>

<p>
Era uno spettacolo bellissimo il vedere tutte quelle freccie che
terminavano in penne variopinte e che percosse dal sole riflettevano
tutte le varietà delle loro tinte, volare in tutte le direzioni.
</p>

<p>
I guerrieri che ne venivano colpiti, se le strappavano dalle
carni rabbiosamente, le mordevano e le spezzavano, senza dare
indietro un passo nè volgere le spalle e rispondevano fino a che
il <i>vulrali</i>, quel veleno che non perdona, produceva il suo mortale
effetto.
</p>

<p>
Esaurite le freccie le due tribù si slanciarono l’una contro
l’altra con un clamore assordante e le mazze alzate.
</p>

<p>
<span class="pagenum" id="Page_246">[246]</span>
</p>

<div class="chapter">
<h2 id="cap26">CAPITOLO XXVI.
<span class="smaller">La scomparsa del mozzo.</span></h2>
</div>

<p>
Una mischia terribile si era impegnata fra gli Eimuri ed i
loro avversari.
</p>

<p>
Quei selvaggi, che Alvaro aveva giustamente paragonati più
a fiere che a esseri umani, combattevano con furore estremo scambiandosi
colpi di mazza che di rado cadevano a vuoto.
</p>

<p>
L’abilità con cui adoperavano quell’arma pericolosissima, preferita
dai guerrieri alle <i>gravatane</i> dalla freccia mortale e anche
alle scuri di conchiglia che d’altronde si spezzavano facilmente,
era straordinaria.
</p>

<p>
Quantunque quelle mazze, formate di legno del ferro, fossero
pesantissime, tali anzi che gli Europei non riuscivano ad alzarle
e farle girare con una sola mano e avessero sovente una lunghezza
di due metri, le maneggiavano con destrezza facendole
volteggiare in aria con velocità prodigiosa.
</p>

<p>
Ogni colpo faceva una vittima, giacchè miravano sempre alla
testa che fendevano nettamente per metà, essendo sottili sui
due lati.
</p>

<p>
Per parecchi minuti Alvaro ed il mozzo non videro che un
rimescolamento orribile di corpi nudi e sanguinanti che si dibattevano
fra un urlìo incessante, poi i combattenti si separarono in
varii gruppi continuando la lotta con crescente furore.
</p>

<p>
Un gran numero di guerrieri giacevano al suolo coi crani
spaccati ed i petti sfondati dai colpi formidabili delle mazze, ma
gli altri, per nulla atterriti non cedevano ancora il campo, spinti
dal desiderio di fare dei prigionieri poichè non usavano i brasiliani,
chissà per quali inesplicabili cause, divorare i morti caduti
sul campo di battaglia.
</p>

<p>
Gli Eimuri però più numerosi quantunque meno armati, avevano
avuto subito un notevole vantaggio sui loro avversari, decimandone
crudelmente le file.
</p>

<p>
Il loro capo, che ruggiva come un giaguaro e che aveva la
mazza lorda di sangue fino al manico, si sforzava a raccogliere
le file per dare l’ultimo colpo.
</p>

<p>
<span class="pagenum" id="Page_247">[247]</span>
</p>

<p>
Gli avversarii invece cominciavano a tentennare quantunque
opponessero ancora una ostinata resistenza. Anche il loro capo
faceva sforzi sovrumani per stringerseli intorno, senza però riuscire
nell’intento.
</p>

<p>
Ad un tratto fu veduto scagliarsi contro il capo degli Eimuri
con slancio disperato ed investirlo a colpi di mazza.
</p>

<p>
Era un bel selvaggio di alta statura, adorno di collana e di
piume variopinte e di ossa che dovevano essere umane e che gli
pendevano lungo i fianchi.
</p>

<p>
L’Eimuro che forse si aspettava quell’attacco, si volse di colpo
e siccome nella destra teneva la <i>gravatana</i> gli soffiò contro una
freccia, colpendolo con precisione matematica nel pomo d’Adamo,
ossia nel centro della gola.
</p>

<p>
Il guerriero, quantunque non dovesse ignorare che la morte
ormai doveva sorprenderlo, si gettò sull’avversario a corpo perduto,
sperando ancora di fracassargli il cranio con un colpo di
mazza, ma le forze lo tradirono.
</p>

<p>
Il <i>curaro</i> aveva agito istantaneamente ed il sangue era stato
subito avvelenato.
</p>

<p>
Lasciò sfuggire l’arma che impugnava e cadde sulle ginocchia;
un colpo di mazza dell’Eimuro lo finì, rovesciandolo al suolo
col cranio fracassato.
</p>

<p>
I guerrieri, vedendo cadere il capo e gli Eimuri slanciarsi
nuovamente all’assalto, scoraggiati e già ridotti alla metà, volsero
le spalle dirigendosi verso la savana e precisamente là dove Alvaro
ed il mozzo si tenevano nascosti.
</p>

<p>
— Maledizione! — esclamò il signor Viana, alzandosi precipitosamente. — Gambe,
Garcia!&nbsp;—
</p>

<p>
I fuggenti, che correvano come daini, erano ormai troppo vicini
per permettere ai due naufraghi di ritornare nel folto della
foresta prima di venire scorti.
</p>

<p>
In quel supremo frangente, Alvaro si rammentò di essere il
temuto <i>Uomo di fuoco</i>. Alzò rapidamente il fucile contro i selvaggi
che si trovavano già a pochi passi di distanza.
</p>

<p>
L’effetto prodotto da quel colpo fu incredibile. Vinti e vincitori,
presi da un subitaneo terrore si erano arrestati lasciandosi
cadere al suolo, come se sopra le loro teste fosse scoppiata la
folgore.
</p>

<p>
— Fuggi! Alla scialuppa, Garcia! — gridò Alvaro, slanciandosi
a corsa disperata in direzione della savana.
</p>

<p>
<span class="pagenum" id="Page_248">[248]</span>
</p>

<p>
Al di là degli alberi, delle grida echeggiavano;
</p>

<p>
— <i>Caramurà! Caramurà!</i>&nbsp;—
</p>

<p>
Dovevano essere gli Eimuri i quali avevano certamente riconosciuto
il loro <i>pyaie</i>.
</p>

<p>
Alvaro, che correva a rotta di collo, credendosi sempre seguito
dal mozzo, in meno di cinque minuti si trovò sulla riva della minuscola
cala, presso cui trovavasi la scialuppa.
</p>

<p>
Si volse gridando:
</p>

<p>
— Presto Garcia!&nbsp;—
</p>

<p>
Invece udì in quel momento uno sparo, poi un grido:
</p>

<p>
— Signor Alvaro!&nbsp;—
</p>

<p>
Poi vide una torma di selvaggi passare come un uragano fra
gli alberi e scomparire in mezzo ai cespugli con fantastica rapidità.
</p>

<p>
Erano gli sconfitti che fuggivano.
</p>

<p>
— Aiuto.... — signore! — udì ancora in lontananza.
</p>

<p>
Ma i selvaggi che erano stati sopraffatti erano ormai scomparsi
e giungevano invece a corsa disperata gli Eimuri preceduti
dal loro capo.
</p>

<p>
Alvaro mandò un urlo.
</p>

<p>
— Mio povero ragazzo!&nbsp;—
</p>

<p>
Per un momento, non badando che al proprio coraggio e alla
propria generosità, ebbe l’idea di scagliarsi dietro ai fuggenti.
</p>

<p>
Fortunatamente s’accorse subito che non sarebbe mai riuscito
a raggiungere quegli uomini che correvano meglio dei cavalli e
che avrebbe dovuto misurarsi contro l’intera orda vincitrice.
Per di più l’archibugio era scarico e non aveva il tempo di
ricaricarlo.
</p>

<p>
Balzò nella scialuppa, afferrò le pagaie e frenando le lagrime
che gli empivano gli occhi, si spinse rapidamente al largo, salutato
da una pioggia di frecce, di cui alcune si infissero, malgrado la
distanza, nella poppa della canoa.
</p>

<p>
Invece di avanzarsi nel mezzo della savana, piegò verso la
riva meridionale, tenendosi a sufficiente distanza per mettersi fuori
di portata dalle <i>gravatane</i> e dagli archi.
</p>

<p>
I selvaggi che avevano avuto la peggio erano fuggiti in quella
direzione e sperava di ritrovarli al di là d’una lunga penisola che
si spingeva nella savana per parecchie centinaia di metri.
</p>

<p>
Delle grida echeggiavano in quella direzione e si vedevano
gli Eimuri a dirigersi velocemente da quella parte. Pareva che
<span class="pagenum" id="Page_249">[249]</span>
sotto le alte piante si fosse impegnata un’altra battaglia perchè
si udivano a squillare i pifferi di guerra e risuonare cupamente
le mazze.
</p>

<p>
— Mio povero Garcia! — ripeteva Alvaro senza cessare di
remare con suprema energia. — È perduto!&nbsp;—
</p>

<p>
Le grida si allontanavano e non già lungo le rive della savana
bensì nell’interno della foresta diventando rapidamente
fioche.
</p>

<p>
Certo i vinti, dopo un tentativo di resistenza, si erano dati nuovamente
alla fuga, salvandosi nell’immensa boscaglia che offriva
dei rifugi ben più sicuri che le macchie di bambù che sorgevano
lungo le rive.
</p>

<p>
Alvaro si era arrestato, giudicando inutile continuare la corsa
in quella direzione. Era meglio tornare prontamente all’isolotto
ed informare il marinaio, l’unico che potesse dare qualche prezioso
consiglio sul da farsi.
</p>

<p>
— Non abbandoneremo quel caro ragazzo, — disse Alvaro, riprendendo
i remi. — Se ha avuto il tempo di scaricare il suo fucile
verrà considerato come un uomo superiore, ne faranno forse
un <i>pyaie</i> e non lo mangeranno.
</p>

<p>
Quei selvaggi che sono stati vinti non saranno più feroci degli
Eimuri.
</p>

<p>
Un po’ tranquillizzato da quelle riflessioni, si mise ad arrancare
affannosamente, ansioso di giungere all’isolotto.
</p>

<p>
La battaglia doveva essere finita, giacchè non si udiva ormai
più nulla e se continuava, i guerrieri dovevano trovarsi ormai
ben lontani dalle rive della savana sommersa.
</p>

<p>
Era quasi mezzodì quando Alvaro, assai triste, approdò sulla
riva dell’isolotto.
</p>

<p>
Il marinaio, stanco forse di aspettarli e non sperando che tornassero
prima del tramonto, sonnecchiava all’ombra d’una pianta,
colla <i>gravatana</i> a portata della mano.
</p>

<p>
Udendo la voce di Alvaro, aprì subito gli occhi alzandosi a
sedere.
</p>

<p>
— Solo! — esclamò, non scorgendo il mozzo e facendosi smorto. — Gran
Dio! Che cosa vi è toccato signor Viana? Mi sembrate
sconvolto.
</p>

<p>
— Perduto, — rispose Alvaro con voce spezzata.
</p>

<p>
— Garcia!
</p>

<p>
— Rapito dai selvaggi.
</p>

<p>
<span class="pagenum" id="Page_250">[250]</span>
</p>

<p>
— Dai Caheti?
</p>

<p>
— Non so.... vi erano anche gli Eimuri.... combattevano.
</p>

<p>
— Calmatevi, signor Viana e narratemi tutto.&nbsp;—
</p>

<p>
Alvaro quantunque fosse in preda ad un vero accesso di disperazione,
lo mise subito al corrente di quanto era avvenuto.
</p>

<p>
— Ditemi, Diaz, riusciremo noi a salvarlo? — chiese Alvaro.
</p>

<p>
Il marinaio aveva ascoltato il racconto in silenzio, corrugando
più volte la fronte.
</p>

<p>
— Siete certo che non siano stati gli Eimuri a portarlo via? — chiese.
</p>

<p>
— Quei selvaggi non erano ancora giunti.
</p>

<p>
— Dunque sono stati gli altri?
</p>

<p>
— Sì, Diaz.
</p>

<p>
— Ditemi come erano quegl’indiani.
</p>

<p>
— Erano di statura più alta degli Eimuri, avevano i capelli
lunghi e neri ed il colorito bruno fosco.
</p>

<p>
— Avete notato se avevano delle incisioni sulle braccia e sulle
coscie?
</p>

<p>
— Sì, dei tagli abbastanza profondi, delle vecchie cicatrici.
</p>

<p>
— E delle penne appiccicate agli angoli degli occhi? — chiese
ancora Diaz.
</p>

<p>
— Anche quelle.
</p>

<p>
— Erano indiani Tupy, i nemici più accaniti e più formidabili
dei Tupinambi. Sono lieto che le abbiano prese dagli Eimuri,
quantunque sì gli uni che gli altri siano del pari crudeli.
</p>

<p>
— Potremo noi ritrovarli?
</p>

<p>
— So dove hanno il loro villaggio principale e mi immagino
che avranno condotto Garcia dal loro gran capo Piragibe, che
vuol dire <i>Braccio di pesce</i>.
</p>

<p>
— Che lo mangino?
</p>

<p>
— Forse, se non preferiranno farne uno stregone. Non avranno
però fretta essendo Garcia, per sua fortuna, troppo magro per
costituire un buon arrosto e prima che lo abbiano ingrassato,
passeranno parecchie settimane e fors’anche dei mesi.
</p>

<p>
— Sicchè voi non disperate di salvarlo.
</p>

<p>
— La cosa non sarà facile, tuttavia ci proveremo. Se vedremo
che l’impresa sarà troppo difficile, chiameremo in nostro aiuto i
Tupinambi i quali a quest’ora saranno certo tornati ai loro villaggi.
</p>

<p>
— Vi sentite di poter camminare?
</p>

<p>
— Fra un paio di giorni io sarò completamente ristabilito.
</p>

<p>
<span class="pagenum" id="Page_251">[251]</span>
</p>

<p>
— Due giorni! Sono lunghi, Diaz, — disse Alvaro.
</p>

<p>
— Non perderemo egualmente il nostro tempo, — disse il
marinaio, — anzi sloggeremo subito.
</p>

<p>
Ho osservata attentamente questa savana e mi sono ormai
già convinto che dirigendoci verso il sud, noi ci avvicineremo considerevolmente
al territorio dei Tupy.
</p>

<p>
Abbiamo la canoa e ne approfitteremo.
</p>

<p>
— È anche necessario abbandonare l’isola per non morire di
fame, — disse Alvaro, — non avendo io potuto portare nulla dalla
foresta.
</p>

<p>
— Sì, partiamo, — disse il marinaio.
</p>

<p>
Si alzò senza l’aiuto di Alvaro e si diresse verso la canoa
con passo abbastanza sicuro.
</p>

<p>
— La gamba funziona benissimo, — disse. — Sotto questo
clima le guarigioni sono più rapide che in altri paesi.&nbsp;—
</p>

<p>
S’imbarcarono portando con loro la gravatana ed il fucile e
presero le pagaie.
</p>

<p>
— Conducetemi innanzi a tutto là dove è avvenuto lo scontro, — disse
il marinaio. — Voglio accertarmi coi miei occhi se gl’indiani
sconfitti dagli Eimuri erano veramente dei Tupy.
</p>

<p>
— Che vi siano ancora gli Eimuri?
</p>

<p>
— Saranno occupati ad inseguire i loro avversarii e poi non
sbarcheremo che dopo il tramonto del sole.&nbsp;—
</p>

<p>
Si misero a remare senza affrettarsi, avendo più di tre ore di
tempo, procurando di tenersi sempre dietro le isolette onde non
farsi scorgere dagli abitanti delle rive, dato il caso che ve ne
fossero ancora.
</p>

<p>
Il sole tramontava dietro le alte piante dell’occidente quando
giunsero nella piccola cala.
</p>

<p>
Sulle rive regnava un profondo silenzio. Nell’interno invece
della foresta si udivano a echeggiare le urla acute e tristissime
dei <i>guarà</i>.
</p>

<p>
— Buon segno, — disse il marinaio sbarcando.
</p>

<p>
— Perchè dite ciò? — chiese Alvaro.
</p>

<p>
— Se i lupi rossi pasteggiano coi cadaveri dei morti, è segno
che i combattenti si sono allontanati.
</p>

<p>
Quegli animali si tengono lontani dall’uomo.
</p>

<p>
Siete capace di guidarmi fino sul campo di battaglia?
</p>

<p>
— Mi rammento benissimo la via percorsa, — rispose
Alvaro.
</p>

<p>
<span class="pagenum" id="Page_252">[252]</span>
</p>

<p>
Presero le loro armi e s’inoltrarono sotto gli alberi, spiccando
qua e là qualche frutto, non avendo mangiato dal mattino.
</p>

<p>
Le urla dei <i>guarà</i> o lupi rossi diventavano sempre più acute.
Quei lupi ingordi dovevano essersi gettati avidamente sui cadaveri
e dovevano farne scempio.
</p>

<p>
Un quarto d’ora dopo il marinaio ed Alvaro giungevano sul
margine della vasta radura.
</p>

<p>
Vi erano là, disseminati o distesi a gruppi, non meno di duecento
guerrieri fra Tupy ed Eimuri, parte trafitti da frecce ed i
più colle teste orrendamente fracassate dalle terribili mazze.
</p>

<p>
Numerosi <i>guarà</i> giravano fra quei poveri morti, azzannando
or questi ed or quelli, urlando e mugolando, e stormi di avvoltoi
reali, di <i>caracari</i>, di <i>gaviaos</i> che sono specie di sparvieri e di
<i>urubu</i>, quegli insaziabili divoratori di carogne, calavano a prendere
parte a quel colossale banchetto.
</p>

<p>
Diaz senza preoccuparsi dei lupi rossi, si avvicinò ad un gruppo
di cadaveri e li osservò per qualche istante.
</p>

<p>
Vi erano mescolati insieme Tupy ed Eimuri, ancora strettamente
abbracciati, come se anche dopo morti cercassero di lottare.
</p>

<p>
— Sì, — disse poi. — Sono Tupy quelli che sono stati sconfitti
dagli Eimuri. Li conosco benissimo dalle loro collane e dalle loro
cicatrici.
</p>

<p>
Non vedete questo indiano che ha dei profondi intagli sulle
braccia? Sette! Doveva essere un famoso guerriero.
</p>

<p>
— Perchè? — chiese Alvaro.
</p>

<p>
— Ogni cicatrice segna un nemico ucciso.
</p>

<p>
— Sono terribili dunque questi indiani?
</p>

<p>
— Guerrieri formidabili.
</p>

<p>
— Povero Garcia, — disse Alvaro con un sospiro. — Potremo
noi giungere in tempo per salvarlo?
</p>

<p>
— Vi ho dettò che finchè non l’avranno ingrassato non correrà
pericolo alcuno. Torniamo alla canoa, signor Viana.
</p>

<p>
Non sono ancora abbastanza forte per resistere alle marce.
</p>

<p>
— Dove dormiremo?
</p>

<p>
— Nella canoa; almeno saremo al sicuro da qualunque sorpresa.&nbsp;—
</p>

<p>
Tornarono lentamente verso la savana, facendo raccolta di banani
e anche di cocchi e s’imbarcarono spingendosi sempre verso
il sud.
</p>

<p>
Verso la mezzanotte arenarono la <i>canoa</i> su un banco che sorgeva
<span class="pagenum" id="Page_253">[253]</span>
a cinquecento metri dalla riva, distanza sufficiente per evitare
una sorpresa, e si addormentarono non ostante i muggiti, i
fischi, i martellamenti, i latrati dei rospi, delle <i>parrancia</i>, dei <i>sapo
de minas</i> e di tutte le altre varietà di batraci che popolavano le
isolette della savana.
</p>

<p>
L’indomani, dopo d’aver vuotate due o tre noci di cocco, riprendevano
la corsa, mantenendosi sempre ad una considerevole
distanza dalla riva.
</p>

<p>
Quella immensa palude non accennava a restringersi, nè a
finire. La riva meridionale non si delineava e nemmeno quella
occidentale appariva.
</p>

<p>
Doveva avere una immensa estensione e chissà, fors’anche si
prolungava verso il mare essendo le sue acque leggermente salmastre.
</p>

<p>
Il marinaio ed Alvaro arrancarono fino al mezzodì senza prendere
un momento di riposo, poi vedendo che sulla riva non si
mostrava nessun essere umano, presero terra per cercarsi la
colazione.
</p>

<p>
Tutta la sponda era coperta da bellissime <i>jabuticabeire</i>, piante
alte non più di sei o sette metri, dal fogliame foltissimo ed i
tronchi carichi di frutta grosse come i nostri mandarini, d’un
giallo lucente, che spuntano sulle corteccie degli alberi e che
forniscono una polpa assai delicata e molto apprezzata anche dagli
indiani.
</p>

<p>
Stormi di ani, uccelli bianchi e neri, grossi come merli, dalla
coda lunghissima, che vivono di buon accordo con tutti gli animali,
anche quelli feroci, perchè hanno la strana abitudine di sbarazzarli
delle pulci e di tutti gli altri insetti che si nascondono fra
i peli, svolazzavano fra i rami più bassi, mentre su quelli più
alti cinguettavano senza posa gli <i>japu</i>, i più noiosi di tutti i volatili,
avendo una voce sgradevolissima.
</p>

<p>
— Un arrosto di uccelli? — chiese Alvaro, vedendo il marinaio
introdurre una freccia avvelenata nella <i>gravatana</i>.
</p>

<p>
— Penso di offrirvi qualcosa di meglio, — rispose Diaz che
guardava invece fra le macchie di ortensie che crescevano intorno
ai tronchi delle <i>jabuticabeire</i>.
</p>

<p>
Eccolo che si preparava a sorprendere gli ani. Lo vedete?&nbsp;—
</p>

<p>
Un animale che rassomigliava un po’ ad un gatto, col corpo
esile lungo circa mezzo metro, dal pelame fitto, nero e bruno, la
testa piuttosto grossa, con occhi grandi e gli orecchi pendenti, si
<span class="pagenum" id="Page_254">[254]</span>
era slanciato sul tronco d’un albero, arrampicandosi silenziosamente per
raggiungere i rami sui quali strillavano noiosamente
parecchi ani.
</p>

<p>
— Che cos’è? — chiese Alvaro.
</p>

<p>
— Un <i>tayra</i>, un vero predone che distrugge uccelli, rosicchianti
e che non teme di assalire perfino i <i>capibara</i> che sono i
più grossi roditori conosciuti. Eh! Un altro concorrente!
</p>

<p>
— Oh! Il bellissimo gatto! — esclamò Alvaro.
</p>

<p>
Un altro animale che fino allora si era tenuto nascosto fra le
ortensie e che, come il primo, spiava gli <i>ani</i> colla speranza di
sorprenderli, si era slanciato sul medesimo tronco.
</p>

<p>
Era un gatto pardino, animale comunissimo nelle selve brasiliane,
dove al pari del <i>tayra</i> commette stragi immense di volatili
e spinge la sua audacia fino a dare la caccia anche alle scimmie,
che vince facilmente essendo armato di artigli solidissimi e dotato
d’una agilità straordinaria.
</p>

<p>
Un bel gattone d’altronde, lungo quasi un metro, alto mezzo
dalla spalla, col corpo robusto, coperto d’un pelo fittissimo, morbido,
a macchie ed a striscie bianche, brune, gialle, grigie e
nere.
</p>

<p>
— Pare una piccola tigre, — disse Alvaro, che si era nascosto
dietro il tronco d’un albero.
</p>

<p>
— E assalito si difende tenacemente anche contro gli uomini, — rispose
il marinaio. — È il più grosso di tutti i gatti selvaggi
e anche il più audace.
</p>

<p>
Vedrete che assalirà anche il <i>tayra</i> se riesce a sorprenderlo.
</p>

<p>
Il <i>tayra</i> però, quantunque fosse ben in alto, si era subito
accorto della presenza del suo pericoloso vicino e abbandonò frettolosamente
il posto, slanciandosi, con un salto immenso, su un
albero vicino e quindi nel fitto delle macchie.
</p>

<p>
— Non lasciamoci sfuggire almeno il secondo, — mormorò il
marinaio che non aveva prevista quella rapida fuga.
</p>

<p>
Soffiò nella cerbottana e la sua freccia infallibile andò a piantarsi
nel fianco del pardino e così delicatamente che questi parve
non se ne fosse nemmeno accorto, poichè continuò ad arrampicarsi
dolcemente sul tronco, tenendosi celato fra i festoni di liane.
</p>

<p>
Già si trovava a qualche metro dal ramo occupato dagli ani
i quali non si erano per anco accorti del pericolo che li minacciava
e si preparava a spiccare il salto, quando piombò improvvisamente
a terra.
</p>

<p>
<span class="pagenum" id="Page_255">[255]</span>
</p>

<p>
— Il mio <i>vulrali</i> è di prima qualità,. — disse Diaz, ridendo.
</p>

<p>
Raccolsero il gatto e tornarono nella <i>canoa</i>, contando di arrostirlo
su una isoletta che sorgeva a due o trecento metri dalla
spiaggia e dove almeno non correvano alcun pericolo di venire
disturbati.
</p>

<p>
Attraversarono rapidamente quel braccio d’acqua che li separava
da quella piccola terra e tirarono la <i>canoa</i> sulla riva.
</p>

<p>
— Prendete una pentola. — disse il marinaio. — Lo metteremo
in stufato.
</p>

<p>
— Sarà almeno buono? — chiese Alvaro. — Non ho mai avuta
alcuna fiducia nella carne dei gatti.
</p>

<p>
— Tutti gl’indiani li mangiano: d’altronde non abbiamo di
meglio e.....&nbsp;—
</p>

<p>
Si era interrotto guardando con una certa inquietudine fra le
piante che coprivano l’isoletta.
</p>

<p>
— Che cosa avete? — chiese Alvaro, vedendolo cacciare rapidamente
una freccia nella <i>gravatana</i>.
</p>

<p>
— Vedo la punta d’una capanna, — rispose il marinaio.
</p>

<p>
— Che sia abitato quest’isolotto?
</p>

<p>
— Vi dovrebbe essere allora qualche piroga ed io non ne ho
veduta alcuna.
</p>

<p>
Armate il fucile e andiamo a vedere.&nbsp;—
</p>

<p>
Si aprirono il passo fra le piante che ingombravano l’isolotto
e giunsero ben presto presso una tettoia formata da pochi bastoni
incrociati alla meglio e coperta da uno strato di foglie di banano.
</p>

<p>
— Non vedo nessuno, — disse il marinaio.
</p>

<p>
Si avanzò tenendo la <i>gravatana</i> all’altezza del mento per essere
più pronto a soffiarvi dentro e si cacciò sotto la tettoia.
</p>

<p>
Non vi era alcuno, ma il suo proprietario non doveva averla
lasciata da molto tempo, perchè in un canto, fra due sassi, si vedeva
una pentola che conteneva ancora dei tuberi quasi freschi
e delle <i>cuie</i>, ossia dei vasi formati con zucche, che sembravano
pulite di recente.
</p>

<p>
Sospesa ad una traversa vi era un’amaca di grosso filo di
cotone a varie tinte che serviva da letto, poi dei vasi di terra
porosa per depurare l’acqua ed altri oggetti dei quali Alvaro
ignorava l’uso.
</p>

<p>
— Prendiamone possesso, — disse il marinaio che pareva lietissimo
di quella scoperta.
</p>

<p>
— Dove sarà andato il suo proprietario? — chiese Alvaro.
</p>

<p>
<span class="pagenum" id="Page_256">[256]</span>
</p>

<p>
— Si sarà recato a cacciare sulla riva.
</p>

<p>
— Chi può essere?
</p>

<p>
— Un Tupinambo, ne sono certo.
</p>

<p>
Solo le indiane di quella tribù sono capaci di filare queste
belle e comode amache.
</p>

<p>
— Uno dei vostri amici?
</p>

<p>
— Almeno lo suppongo.
</p>

<p>
— Che si sia rifugiato qui per sfuggire all’invasione degli
Eimuri?
</p>

<p>
— Può darsi, signore. Se l’abitatore di questa bicocca è veramente
un Tupinambo possiamo essere ben lieti. Egli ci servirà
di guida per giungere al villaggio dei Tupy ed aiutarci validamente.
</p>

<p>
Ecco là della legna secca ed ecco qui il fornello. Prepariamoci
la colazione e uniamo al gatto questi tuberi che sono eccellenti
a mangiarsi.&nbsp;—
</p>

<p>
Accesero il fuoco e misero la pentola a bollire. Il gatto, già
scorticato e ben pulito fu fatto a pezzi e gettato dentro.
</p>

<p>
— To! — esclamò il marinaio che frugava le <i>cuie</i> che erano
numerose e coperte da foglie. — L’indiano si divertiva.
</p>

<p>
— Che cosa avete scoperto?
</p>

<p>
— Una <i>cuia</i> colma di <i>paricà</i>!
</p>

<p>
— Che cos’è?
</p>

<p>
— Una polvere assai inebbriante che gl’indiani estraggono dal
seme d’una pianta leguminosa, l’<i>inga</i>, e che aspirano attraverso
due penne d’avvoltoio.
</p>

<p>
— Ed a che cosa serve quella polvere?
</p>

<p>
— Fa diventare allegri come il buon vino.&nbsp;—
</p>

<p>
 Ad un tratto mandò un grido di trionfo:
</p>

<p>
— Del tabacco! Era un bel pezzo che non ne fumavo!
</p>

<p>
— Del tabacco! — esclamò Alvaro che non capiva nulla.
</p>

<p>
— Ah! già, mi scordavo che in Europa non si sa ancora che
cosa sia.
</p>

<p>
Mandiamo giù la colazione poi faremo una pipata, giacchè
vedo che il proprietario di questa tettoia ha una collezione di
pipe.&nbsp;—
</p>

<p>
<span class="pagenum" id="Page_257">[257]</span>
</p>

<div class="figcenter"><a id="fill-257"></a>
  <img src="images/ill-257.jpg" alt="">
<p class="caption">Diaz, senza preoccupazione, si avvicinò ad un gruppo di cadaveri.... (<span class="smcap">Cap</span>. XXVI).</p>
</div>

<p>
<span class="pagenum" id="Page_259">[259]</span>
</p>

<div class="chapter">
<h2 id="cap27">CAPITOLO XXVII.
<span class="smaller">Rospo Enfiato.</span></h2>
</div>

<p>
Non era da stupirsi che Alvaro si fosse mostrato altamente
sorpreso a udir parlare di tabacco, foglia che in quell’epoca era
assolutamente sconosciuta a tutti gli europei e anche agli asiatici.
</p>

<p>
Anche Cristoforo Colombo era rimasto assai stupito vedendo
gl’indiani delle terre da lui scoperte, gettar fumo dalla bocca, ciò
che gli aveva fatto supporre dapprima che quegli uomini mangiassero
il fuoco.
</p>

<p>
Quantunque i suoi marinai a più riprese e anche i navigatori
spagnuoli che continuarono più tardi le scoperte, l’avessero provato,
pure il tabacco rimase sconosciuto in Europa fino al 1580,
epoca in cui Nicoti, ambasciatore di Francia alla corte del Portogallo,
lo rese popolare, introducendolo alla corte francese dove
fu subito apprezzato non per fumarlo bensì per fiutarlo.
</p>

<p>
Fu Caterina dei Medici, regina di Francia, che per la prima
diede a quell’aromatica foglia una certa celebrità che divenne ben
presto mondiale.
</p>

<p>
Sir Walter Raleigh, l’esploratore dell’Orenoco, l’aveva però già
fatta conoscere in Inghilterra.
</p>

<p>
Vedendo gli indiani a fumare quelle foglie si provò ad imitarli
e ne contrasse presto l’abitudine.
</p>

<p>
Si narra anzi un grazioso aneddoto che dimostra la sorpresa
che provarono i primi europei nel vedere del fumo a uscire dalla
bocca d’un uomo.
</p>

<p>
Tornato Raleigh in Inghilterra, stava un giorno seduto nella
sua sala da pranzo, dinanzi al caminetto, fumando in una pipa
regalatagli da un capo indiano, quando entrò improvvisamente un
suo vecchio e devoto servo.
</p>

<p>
In vita sua, ed era da credervi, il brav’uomo non aveva mai
veduto una cosa simile ed attribuendo quel fumo che usciva dalla
bocca del suo padrone, ad un fuoco interno, corse nella camera
vicina, afferrò una brocca d’argento piena d’acqua e gliela rovesciò
addosso gridando:
</p>

<p>
— Al fuoco! Al fuoco!&nbsp;—
</p>

<p>
<span class="pagenum" id="Page_260">[260]</span>
</p>

<p>
Chi avrebbe detto che cent’anni più tardi quella pianta, ignorata
dal mondo intero e nota solo agl’indiani dell’America del
sud, avrebbe portata una vera rivoluzione nei costumi e nelle
abitudini di milioni e milioni d’uomini e che tutti i governi ne
avrebbero approfittato per arricchire le casse dello Stato?
</p>

<p>
Alvaro e Diaz avevano già divorata la colazione e stavano
provando il tabacco dell’indiano, quando verso la riva udirono un
cozzo come se due barche si fossero urtate.
</p>

<p>
Entrambi si erano alzati, balzando sulle loro armi.
</p>

<p>
— Che sia il proprietario della tettoia che torna? — chiese
Alvaro, armando per precauzione il fucile.
</p>

<p>
— Deve essere lui, — rispose il marinaio. — Aspettate: se risponde
al richiamo è un Tupinambi.&nbsp;—
</p>

<p>
Accostò alla bocca un pezzo di foglia piegata in due e cavò
due o tre sibili stridenti che si potevano udire a grande distanza,
poi attese.
</p>

<p>
Un momento dopo tre suoni consimili echeggiarono sotto le
palme nane che coprivano la riva.
</p>

<p>
— È un amico, — disse il marinaio.
</p>

<p>
Si udiva fra le fronde un fruscìo che aumentava rapidamente,
poi le foglie d’una bananiera s’aprirono ed un indiano balzò sulla
piccola spianata su cui si ergeva la tettoia.
</p>

<p>
Era un uomo di mezza età, alto, slanciato, dai lineamenti un
po’ angolosi, cogli occhi piccoli, neri e mobilissimi ed i capelli
lunghissimi e piuttosto grossolani.
</p>

<p>
La sua pelle, come tutti quelli della sua tribù, invece di essere
rossastra era verdognola, tinta dovuta al soverchio uso che
facevano d’olio di cocco e di grasso pei tatuaggi sul petto e sulle
braccia rappresentanti degli orribili batraci colle bocche aperte.
</p>

<p>
Era interamente nudo; aveva solo una collana di denti umani,
probabilmente strappati ai vinti nemici e nella destra una gravatana.
</p>

<p>
— Mi riconosci Cururupebo (Rospo enfiato)? — chiese il marinaio
facendosi innanzi.
</p>

<p>
— Il gran <i>pyaie</i> di Zoma! — esclamò l’indiano, facendo un
gesto di stupore.
</p>

<p>
Poi guardando con viva curiosità Alvaro, proseguì:
</p>

<p>
— È tuo figlio?
</p>

<p>
— Che ho ritrovato dopo tanti anni. Dove sono i Tupinambi?
E tu che cosa fai qui?
</p>

<p>
<span class="pagenum" id="Page_261">[261]</span>
</p>

<p>
— Mi sono rifugiato su quest’isolotto dopo la distruzione della
mia <i>aldèe</i><a class="tag" id="tag11" href="#note11">[11]</a>, — rispose l’indiano.
</p>

<p>
— Sono sempre in fuga le tribù?
</p>

<p>
— Lo ignoro, ma so che gli Eimuri, dopo d’aver devastati i
villaggi dei Tupy sono in ritirata dovunque, perseguitati dai Caheti,
dai Tamoi e dai Guaitacazi.
</p>

<p>
Fra pochi giorni quei predoni saranno ricacciati nei loro deserti.
Tutte le loro colonne sono in fuga e non resistono più.
</p>

<p>
— Eppure ieri hanno dato battaglia ai Tupy.
</p>

<p>
— Lo so, ma mentre li inseguivano, a loro volta sono stati sorpresi
e battuti. Ed il gran <i>pyaie</i> di Zoma che cosa fa qui?
</p>

<p>
— Ero in viaggio per cercare l’altro mio figlio che è stato
preso dai Tupy. —
</p>

<p>
Gli occhi dell’indiano si accesero d’una luce sinistra.
</p>

<p>
— Sempre quei lupi immondi, — disse. — Sono peggiori degli
Eimuri costoro e non rispettano nemmeno i nostri <i>pyaie</i> dalla
pelle bianca.
</p>

<p>
— Lo hanno divorato?
</p>

<p>
— Non ancora.
</p>

<p>
— Perchè ti sei fermato qui?
</p>

<p>
— Zoma, il padrone dei venti e delle acque, della terra e del
sole, che insegnò ai figli rossi delle foreste a coltivare la mandioca,
mi aveva suggerito di venir a trovare Rospo Enfiato onde
mi aiutasse a salvare mio figlio.&nbsp;—
</p>

<p>
L’indiano si rizzò quanto era lungo e prese un atteggiamento
fiero.
</p>

<p>
— Dunque Zoma mi reputa un grande guerriero? — chiese.
</p>

<p>
— Sì e te ne dà una prova mandandomi qui.
</p>

<p>
— La mia carne, il mio sangue e la mia gravatana appartengono
al gran <i>pyaie</i> bianco, — disse l’indiano. — Che cosa
devo fare?
</p>

<p>
— Guidarmi al villaggio dei Tupy ed aiutarmi a liberare mio
figlio.
</p>

<p>
— Cururupebo è pronto a partire: egli è un grande guerriero
e non ha paura di quei lupi maledetti.
</p>

<p>
— Prendi quello che ti può essere utile e partiamo.&nbsp;—
</p>

<p>
Mentre l’indiano entrava nella tettoia per staccare la sua amaca
e prendere i suoi vasi, il marinaio che era lietissimo dell’esito
<span class="pagenum" id="Page_262">[262]</span>
di quel colloquio condusse Alvaro verso la riva, dicendo:
</p>

<p>
— Tutto va bene. Rospo Enfiato ci condurrà sul territorio dei
Tupy e ci aiuterà con tutte le sue forze nella difficile impresa.
</p>

<p>
Sarà un compagno preziosissimo.
</p>

<p>
— È un valente guerriero?
</p>

<p>
— Uno dei più indemoniati, che ha ucciso più di quattordici
nemici e mangiati non so quanti.
</p>

<p>
— Essendo la <i>canoa</i> dell’indiano troppo piccola e anche assai
avariata, decisero d’imbarcarsi sull’altra che era più comoda e
anche meglio tagliata.
</p>

<p>
— Dove approderemo? — chiese Diaz all’indiano.
</p>

<p>
— Vi è un fiume più al sud, che conduce nel territorio dei
Tupy, — rispose l’indiano. — Se sarà libero lo saliremo.
</p>

<p>
— È lontano?&nbsp;—
</p>

<p>
Rospo Enfiato guardò il sole, poi disse:
</p>

<p>
— Dopo il tramonto vi giungeremo.&nbsp;—
</p>

<p>
Avendo tre paia di pagaie, ed essendo l’indiano, al pari della
maggior parte dei suoi compatriotti, un battelliere inarrivabile, la
<i>canoa</i> partì rapidissima, tenendosi a mezzo chilometro dalla costa.
</p>

<p>
La savana era sempre cosparsa di banchi, coperti ora di paletuvieri
rossi ed ora da enormi mazzi di <i>taquara</i>, bambù altissimi
di cui gl’indiani si servono per fabbricare le loro frecce.
</p>

<p>
Gli uccelli acquatici vi svolazzavano sopra a migliaia e migliaia,
senza troppo spaventarsi della presenza della <i>canoa</i>.
</p>

<p>
Eppure l’indiano, remando, approfittava sovente per mandare
una freccia, con abilità prodigiosa ora a qualche <i>piassoie</i> ed ora
a qualche bel <i>mahilaco</i> od a qualche <i>canindè</i> che schiamazzavano
sulle cime dei bambù.
</p>

<p>
Da uomo previdente pensava alla cena e anche alla colazione
dell’indomani.
</p>

<p>
Qualche altra volta invece, mandava le sue freccie a fior d’acqua
arrestando qualche <i>traira</i>, quei grossi pesci che popolano
le paludi o qualche <i>rascudo</i> dalle squame durissime, ma non sufficienti
a ripararlo dalla sottilissima punta di quei dardi.
</p>

<p>
— Come sono destri questi selvaggi, — diceva Alvaro che ammirava
la bravura di Rospo Enfiato. — Se i miei compatriotti
vorranno occupare questo paese colla violenza avranno ben da
fare a tener testa a questi indiani.&nbsp;—
</p>

<p>
Verso sera la <i>canoa</i> che non aveva cessato d’avanzarsi sotto
la spinta delle sei pagaie, giungeva all’imboccatura d’un fiume
largo un centinaio di metri e che pareva fendesse per un tratto
<span class="pagenum" id="Page_263">[263]</span>
immenso la gigantesca foresta, a giudicarlo dal volume delle sue
acque.
</p>

<p>
— L’Ibira, — disse Rospo Enfiato, volgendosi verso il marinaio. — Salendolo
noi giungeremo in un paio di giorni nel paese
dei Tupy.
</p>

<p>
— Sono abitate le sue rive?
</p>

<p>
— Lo sospetto, — rispose l’indiano.
</p>

<p>
— Dai Tupy?
</p>

<p>
— Sì.
</p>

<p>
— Allora ci scopriranno.
</p>

<p>
— Navigheremo solamente di notte.
</p>

<p>
— Se si accorgono della nostra presenza ci chiuderanno il
passo.
</p>

<p>
— Lo so ed i Tupy non mancano di <i>canoe</i>. Saliremo fin che
potremo, poi ci getteremo nella foresta. Là almeno saremo al sicuro
e ci sarà più facile accostarci ai villaggi dei Tupy.
</p>

<p>
Riposiamoci un po’ e ceniamo.&nbsp;—
</p>

<p>
Si spinsero verso la riva sinistra la quale era coperta da enormi
palme maurizie, piante preziosissime perchè, prima che mettano
i fiori, dai loro tronchi si può estrarre una certa sostanza
farinosa che disseccata ed impastata può benissimo surrogare le
gallette di mandioca, e col succo fermentato, che cola abbondante
incidendo la corteccia, si può ottenere una specie di vino dolce ed
inebbriante che è assai gustato anche dagl’indiani.
</p>

<p>
Rospo Enfiato battè la riva per cinque o seicento metri onde
assicurarsi che non vi fosse nei dintorni alcuna abitazione, poi accese
il fuoco e preparò rapidamente la cena, mettendo sui carboni
una bella <i>traira</i> e nella pentola un paio di uccelli acquatici e
due tuberi lunghi quasi un piede, grossi come il polpaccio d’un uomo
e dolcissimi, che aveva raccolti durante la sua breve esplorazione.
</p>

<p>
Quando tutto fu pronto, si trasse in disparte, non usando gl’indiani
brasiliani mangiare l’un presso l’altro, nemmeno in famiglia
e vuotò destramente la sua pentola colma di brodo, servendosi non
già del cucchiaio, bensì del dito indice e medio e con tale rapidità
da terminare prima dei due europei.
</p>

<p>
Anche la <i>traira</i> fu divorata senza che perdesse tempo a pulirla
delle spine e delle scaglie. Di boccone in boccone separava
le une e le altre servendosi della lingua al pari delle scimmie,
cacciandole in un angolo della bocca, per rigettarle poi tutte insieme
a pasto finito.
</p>

<p>
<span class="pagenum" id="Page_264">[264]</span>
</p>

<p>
Durante i loro pasti gl’indiani non usavano nè parlare, nè
bere. Dopo però amavano chiacchierare come pappagalli per delle
ore intere e bere in abbondanza, specialmente <i>casciri</i> e altri liquori
forti fino a ubbriacarsi.
</p>

<p>
Mancando però dell’uno e degli altri, Rospo Enfiato dovette
accontentarsi dell’acqua del fiume e d’una presa di <i>paricà</i> che
aspirò attraverso un doppio tubetto formato con due ossa alari
d’avoltoio e che lo mise subito di buon umore, essendo quella
polvere inebbriante.
</p>

<p>
Quella fermata, necessaria per dare un po’ di riposo alle loro
membra, si prolungò fino alla mezzanotte, poi tornarono ad imbarcarsi
volendo approfittare delle tenebre per guadagnare via,
senza correre il pericolo di venire notati e disturbati dagli abitanti
delle rive.
</p>

<p>
Da una parte e dall’altra del fiume, dei superbi palmizî proiettavano
un’ombra così fitta da rendere la <i>canoa</i> quasi invisibile.
</p>

<p>
Erano palme da cera, le più belle e le più eleganti della numerosa
famiglia delle <i>palmares</i>, dal tronco altissimo, esile, bianchissimo
e coronato sulla cima da un elegantissimo ciuffo di foglie
lunghe cinque o sei metri.
</p>

<p>
Di quando in quando, in mezzo ai folti cespugli che avvolgevano
i tronchi di quelle palme si vedevano vagare delle ombre e
luccicare dei punti giallo-verdastri e si udivano dei miagolii soffocati
e delle urla rauche che si ripercuotevano lungamente sotto
le infinite vôlte di verzura.
</p>

<p>
Erano giaguari e coguari, lupi rossi e gattoni pardini che vagavano
sui margini della foresta cercando la cena.
</p>

<p>
Rospo Enfiato, appena s’accorse della loro presenza, s’affrettò
a spingere la <i>canoa</i> in mezzo al fiume. Conosceva per prova lo
slancio e l’audacia dei giaguari e dei puma per non prendere le
sue precauzioni.
</p>

<p>
— Che abbondanza di belve! — disse Alvaro, vedendo due
grosse ombre spingersi rapidamente verso una lingua di terra che
si prolungava fino quasi in mezzo al fiume.
</p>

<p>
— Tutte le rive dei corsi d’acqua sono così popolate di carnivori, — rispose
Diaz. — La grande foresta è poco frequentata dai
tapiri, dalle scimmie, dai pecari e dai <i>caspybara</i>, le vittime ordinarie
dei giaguari e dei coguari, essendo scarsa di stagni e di
ruscelli.
</p>

<p>
<span class="pagenum" id="Page_265">[265]</span>
</p>

<p>
— Silenzio gran <i>pyaie</i>, — disse in quel momento Rospo Enfiato,
ritirando le pagaie.
</p>

<p>
— Che cosa c’è? — chiese il marinaio.
</p>

<p>
— <i>Aldèe!</i>....
</p>

<p>
— Dove?
</p>

<p>
— Lassù, verso quella punta.
</p>

<p>
— Dei Tupy?
</p>

<p>
— Certo, — rispose l’indiano.
</p>

<p>
— Potremo passarvi dinanzi senza destare l’attenzione degli
abitanti? A quest’ora devono dormire come i <i>sucuriù</i> durante la
stagione secca.
</p>

<p>
— Se gli Eimuri non sono stati completamente scacciati dal
territorio, nell’<i>aldèe</i> si veglierà.
</p>

<p>
— Già, è vero. Che cosa ci consigli di fare?
</p>

<p>
— Lasciare la canoa e gettarci nella foresta. Marcieremo con
maggior sicurezza e potremo avvicinarci, senza venire facilmente
scoperti, alla grande <i>aldèe</i> dei Tupy.
</p>

<p>
Tuo figlio deve trovarsi colà, ne sono sicuro.
</p>

<p>
— Mi spiace abbandonare la <i>canoa</i>.
</p>

<p>
— L’affonderemo, così potremo ritrovarla nel ritorno e rifugiarci
ancora nella savana sommersa.
</p>

<p>
— Che cos’ha dunque l’indiano? — chiese Alvaro che s’impazientiva.
</p>

<p>
— Vi è un <i>aldèe</i> dinanzi a noi, ossia un villaggio di Tupy, — rispose
Diaz. — Rospo Enfiato non osa passarvi dinanzi e ci
consiglia di gettarci nella grande foresta.
</p>

<p>
— Possiamo fidarci di lui?
</p>

<p>
— Interamente.
</p>

<p>
— Allora andiamo alla riva. —
</p>

<p>
Attraversarono il fiume approdando sulla riva destra e sbarcarono.
</p>

<p>
L’indiano legò la <i>canoa</i> al tronco d’un albero, servendosi d’una
liana molto lunga, mise a terra le sue provviste, la sua amaca ed
un paio di pentole, poi riempì d’acqua la scialuppa, facendola affondare
in mezzo ad un gruppo di enormi foglie di <i>victoria regia</i>
onde nessuno potesse scorgerla.
</p>

<p>
Stavano per salire la riva e coricarsi sotto i palmizi, quando
l’indiano tese un braccio verso l’alto corso del fiume, dicendo al
marinaio.
</p>

<p>
— Vede il gran <i>pyaie?</i>&nbsp;—
</p>

<p>
<span class="pagenum" id="Page_266">[266]</span>
</p>

<p>
Una forma allungata e nera si era staccata dalla penisoletta
sulla quale sorgeva il villaggio e scendeva rapidamente il fiume.
</p>

<p>
— Una canoa, — disse Diaz.
</p>

<p>
— Vegliavano nei <i>carbet</i>, — rispose l’indiano. — Vengono ad
assicurarsi se noi siamo sbarcati.
</p>

<p>
— Sì, ci avevano già scoperti.
</p>

<p>
Presto, nel bosco e marciamo con lena.&nbsp;—
</p>

<p>
Si cacciarono sotto le palme che s’intrecciavano con rigogliose
felci arborescenti, con liane, con piante di vaniglia selvatica e
con gruppi d’orchidee, che cadevano dai rami in festoni olezzanti
di soave profumo e partirono con passo veloce, temendo di venire
inseguiti dai canottieri della <i>piroga</i>.
</p>

<p>
L’indiano i cui sensi e specialmente l’udito erano acutissimi,
di quando in quando si fermava ad ascoltare, poi riprendeva la
marcia con maggior velocità, addentrandosi sempre più nella tenebrosa
foresta.
</p>

<p>
Il marinaio, abituato alle rapidissime marce degl’indiani, i quali
in una sola notte attraversavano delle distanze incredibili, non
aveva difficoltà a seguirlo, ma Alvaro invece doveva fare degli
sforzi disperati per non rimanere indietro.
</p>

<p>
E, poi da quando era sbarcato aveva cominciato a provare dei
dolori acuti alle dita dei piedi, come se delle spine vi si fossero
confitte.
</p>

<p>
Dopo due ore di corsa indemoniata fu costretto a confessarsi
vinto.
</p>

<p>
— Arrestiamoci, Diaz, — disse. — Non posso più seguirvi e
mi sembra d’altronde che nessun pericolo ci minacci.
</p>

<p>
— Sì, fermiamoci, — rispose il marinaio. — Voi non siete
abituato alle lunghe corse dei selvaggi brasiliani.
</p>

<p>
— E poi non so che cosa abbia, mi pare che le dita dei piedi
siano in cattivo stato.
</p>

<p>
— Ah! — disse Diaz, ridendo. — So che cosa avete. La bestia
maligna vi mangia.
</p>

<p>
Bisogna sbarazzarvene subito o vi rovinerà i piedi.
</p>

<p>
— Una bestia!
</p>

<p>
— Veramente è una specie di pulce: la <i>chique</i><a class="tag" id="tag12" href="#note12">[12]</a>. Rospo Enfiato
<span class="pagenum" id="Page_267">[267]</span>
ve la leverà. Aspettate fino all’alba perchè se il sacco non
viene levato intero e si rompe si svilupperà un’ulcera maligna
che vi rovinerà i piedi per parecchie settimane.
</p>

<p>
— Una pulce avete detto?
</p>

<p>
— Che è comunissima qui e che non risparmia nemmeno i
piedi degl’indiani. Non si sa il perchè si caccia di preferenza nelle
dita e se è una femmina vi si annida, formando entro la carne
un minuscolo sacchetto che raggiunge le dimensioni d’un pisello
entro cui deposita le uova.
</p>

<p>
Guai se non si leva a tempo; come vi dissi il piede corre il
pericolo di venire rovinato.
</p>

<p>
Accampiamoci sotto questa pianta e aspettiamo che il sole
si alzi.
</p>

<p>
— Che i battellieri della piroga ci abbiano inseguiti?
</p>

<p>
— Se Rospo Enfiato è tranquillo, vuol dire che nessuno ci
minaccia.&nbsp;—
</p>

<p>
Infatti l’indiano non dava alcun segno di essere inquieto. Appoggiato
al tronco d’una palma aspirava beatamente un pizzico di
<i>paricà</i>, guardando distrattamente le splendide <i>vaga lume</i>, quelle
superbe lucciole dei boschi brasiliani, che volavano a ondate fosforescenti,
ora abbassandosi verso il suolo ed ora innalzandosi fino
alla impenetrabile vôlta di verzura.
</p>

<p>
Quando l’aurora spuntò, diffondendo sotto gli alberi una dolcissima
luce rosea, Rospo Enfiato che era già stato avvertito dal
<i>pyaie</i> bianco dell’inconveniente che aveva colpito Alvaro, andò a
levare alcune spine da una palma carà scegliendo con cura quelle
che avevano la punta più sottile.
</p>

<p>
Il marinaio fece cenno al portoghese di levarsi le scarpe e di
denudare i piedi.
</p>

<p>
— L’operazione sarà rapida e niente dolorosa, — disse poi. — Levato
il nido della <i>chique</i> potrete riprendere la marcia senza
provare disturbo alcuno.&nbsp;—
</p>

<p>
L’indiano esaminò i piedi d’Alvaro e mostrò su entrambi due
piccolissime rigonfiature.
</p>

<p>
Prese una delle spine e con destrezza meravigliosa e senza che
il portoghese provasse quasi dolore, strappò una dietro l’altro tre
granelli grossi come piselli che gettò via.
</p>

<p>
— Le pulci avevano trovati i vostri piedi più adatti per deporre
le loro uova, — disse Diaz, sorridendo. — Il sangue bianco
<span class="pagenum" id="Page_268">[268]</span>
conviene forse meglio ai piccini. Eccovi sbarazzato da quei pericolosi
ospiti.&nbsp;—
</p>

<p>
L’indiano mise sulle punture fatte un pizzico di <i>paricà</i>, poi
disse al marinaio:
</p>

<p>
— Andiamo.
</p>

<p>
— Che siamo inseguiti? — chiese Diaz.
</p>

<p>
— Rospo Enfiato non ha ancora udito alcun rumore sospetto,
ma è meglio allontanarsi presto dal fiume.
</p>

<p>
— Quando giungeremo all’<i>aldèe</i> dei Tupy?
</p>

<p>
— Questa sera, se cammineremo bene.&nbsp;—
</p>

<p>
Si orientò col sole, poi si mise in cammino, seguendo un sentiero
che pareva fosse stato aperto da qualche grosso animale a
giudicarlo dal gran numero di cespugli calpestati.
</p>

<p>
— La strada d’un <i>anta</i> (tapiro) — disse il marinaio ad Alvaro.
</p>

<p>
— D’uno di quegli animali che somigliano un po’ ai porci e
che hanno una specie di tromba mobile all’estremità del muso? — chiese
il portoghese.
</p>

<p>
— Sì, signor Viana e questo sentiero indica che noi siamo
presso a qualche palude. Quegli animali non possono vivere senza
l’acqua nutrendosi delle radici delle piante palustri.
</p>

<p>
— E perchè aprono questi sentieri che sembrano fatti dalla
mano dell’uomo?
</p>

<p>
— Perchè hanno l’abitudine di percorrere sempre la medesima
via che mette dal loro rifugio alla palude. Così a poco a poco
aprono delle vere stradicciuole anche in mezzo alle più folte
foreste.
</p>

<p>
— Uhao! — esclamò in quel momento Rospo Enfiato, fermandosi
di colpo.
</p>

<p>
— Cos’hai? — chiese Diaz facendosi innanzi.
</p>

<p>
— Tupy passati per di qua, — rispose il selvaggio. — Correvano.
</p>

<p>
In quel luogo si vedevano cespugli strappati, felci arborescenti
rovesciate, liane spezzate, orchidee calpestate come se un torrente
umano fosse passato attraverso la foresta a guisa di un uragano.
</p>

<p>
Sul suolo umido della foresta si vedevano numerose orme di
piedi nudi, mentre sui tronchi degli alberi si scorgevano delle freccie
infisse nelle corteccie.
</p>

<p>
L’indiano ne prese una e la guardò attentamente.
</p>

<p>
— Freccia dei Tupy, — disse.
</p>

<p>
— Come la riconosci? — chiese Diaz.
</p>

<p>
— Dalla punta uncinata.
</p>

<p>
<span class="pagenum" id="Page_269">[269]</span>
</p>

<p>
— E questa è degli Eimuri, — proseguì, staccandone un’altra. — La
punta è spina di palmizio.
</p>

<p>
— Che i Tupy battuti sulle rive della savana sommersa siano
passati per di qui?
</p>

<p>
— Sì, — rispose Rospo Enfiato.
</p>

<p>
Ad un tratto alzò la testa fiutando a più riprese l’aria.
</p>

<p>
— Cammina gran <i>pyaie</i>, — disse.
</p>

<p>
— Che cosa c’è ancora?
</p>

<p>
— Morti... laggiù....
</p>

<p>
— Che i Tupy siano stati raggiunti dagli Eimuri e distrutti
fino all’ultimo? — si chiese il marinaio con angoscia. — Allora
Garcia non avrebbe potuto sfuggire alla morte.&nbsp;—
</p>

<p>
Seguì l’indiano, col cuore stretto da una profonda ansietà, senza
nulla dire ad Alvaro e dopo tre o quattrocento passi giungevano
sulle rive di un ampio stagno, le cui rive erano quasi sgombre
d’alberi.
</p>

<p>
Un terribile combattimento doveva essere avvenuto anche in
quel luogo. Parecchie centinaia di cadaveri, già in via di putrefarsi,
giacevano intorno allo stagno fra una confusione indicibile
di archi, di gravatane e di mazze.
</p>

<p>
Pozze di sangue già coagulato si scorgevano dovunque nelle
depressioni del suolo.
</p>

<p>
— Eimuri, — disse Rospo Enfiato, con un sorriso di crudele
soddisfazione. — I Tupinambi sono stati vendicati.
</p>

<p>
— Che siano stati vinti a loro volta dai Tupy? — chiese Diaz.
</p>

<p>
— Sì, e sono caduti tutti o quasi tutti. Guarda la testa del
loro capo.&nbsp;—
</p>

<p>
In mezzo ad un mucchio di cadaveri, infissa in una pertica,
una testa umana semi-sfracellata da un terribile colpo di mazza,
adorna ancora d’una corona di penne lorde di sangue e priva d’occhi,
si ergeva.
</p>

<p>
Scorgendola Alvaro aveva mandato un grido.
</p>

<p>
— Il capo degli Eimuri, — disse. — Lo riconosco anche se
così atrocemente conciato.
</p>

<p>
— Meglio per noi, — rispose Diaz. — Almeno quello non ci
darà più alcun fastidio.&nbsp;—
</p>

<p>
L’indiano che percorreva il campo di battaglia rimovendo i
cadaveri come se cercasse qualche cosa, ad un tratto si curvò e
raccolse qualche cosa.
</p>

<p>
— Il figlio del gran <i>pyaie</i> bianco è passato pure per di qua,
<span class="pagenum" id="Page_270">[270]</span>
— disse, volgendosi verso Diaz. — Ora siamo sicuri che si trova
nelle mani dei Tupy.
</p>

<p>
— Che cos’hai trovato?
</p>

<p>
— La polvere che tuona.&nbsp;—
</p>

<p>
Rospo Enfiato così dicendo mostrava una borsa di pelle dalla
quale aveva fatto uscire alcuni granelli neri, raccogliendoli nel
palmo della destra.
</p>

<p>
— Me ne ricordo ancora, — disse. — Il gran <i>pyaie</i> con questa
provocava il lampo ed il tuono.&nbsp;—
</p>

<p>
Diaz si era slanciato verso di lui, strappandogli la borsa dalle
mani.
</p>

<p>
— La riconoscete? — chiese, mostrandola ad Alvaro.
</p>

<p>
— La provvista di polvere da sparo di Garcia! — esclamò il
portoghese con viva commozione.
</p>

<p>
— Sì, la sua, — disse Diaz.
</p>

<p>
— Sicchè voi credete?
</p>

<p>
— Questa è una prova che Garcia è stato rapito dai Tupy.
</p>

<p>
— Che sia ancora vivo?
</p>

<p>
— Non ne dubito.
</p>

<p>
— Ah! Povero ragazzo!
</p>

<p>
— Oh! Noi lo salveremo, dovessimo raccogliere tutte le tribù
dei Tupinambi e piombare sui rapitori.
</p>

<p>
Signor Viana ecco della polvere che può diventare preziosa.
</p>

<p>
— E che non lascierò a questi morti, — rispose Alvaro. — La
mia provvista comincia già a scarseggiare.
</p>

<p>
— Il gran <i>pyaie</i> bianco mi segua, — disse in quel momento
Rospo Enfiato. — Ormai siamo sul sentiero di guerra dei Tupy e lo
seguiremo fino alla grande <i>aldèe</i> dove tuo figlio si trova prigioniero.&nbsp;—
</p>

<p>
<span class="pagenum" id="Page_271">[271]</span>
</p>

<div class="chapter">
<h2 id="cap28">CAPITOLO XXVIII.
<span class="smaller">L’aldèe dei Tupy.</span></h2>
</div>

<p>
Alla sera, dopo una marcia lunghissima attraverso foreste quasi
vergini, i due europei e l’indiano giungevano sulle rive d’un altro
stagno amplissimo, un’altra savana sommersa che non aveva
però le dimensioni di quella che avevano attraversata due giorni
prima e sulle cui isole avevano soggiornato tanto tempo.
</p>

<p>
Agli ultimi raggi del sole morente avevano già scorto, sulla
riva opposta, delle immense costruzioni circondate da palizzate
altissime che formavano dei bastioni tutt’altro che facili da espugnarsi,
anche da parte d’un nemico numerosissimo.
</p>

<p>
Quasi tutti gl’indiani del Brasile, che vivevano in perpetua
guerra onde procurarsi dei prigionieri da divorare, costruivano i
loro villaggi in modo da rendere impossibile una sorpresa da
parte dei loro nemici.
</p>

<p>
A differenza dei negri dell’Africa, non usavano rizzare delle
capanne appena sufficienti per una famiglia, bensì delle case immense,
costruite con tronchi d’alberi, che chiamavano <i>carbets</i>,
lunghe oltre cento metri, larghe cinque e alte quasi altrettanto,
coperte con foglie di bananeire e con tre porte di cui una metteva
sulla piazza destinata al macello dei prigionieri di guerra.
</p>

<p>
Ognuna di quelle abitazioni serviva ordinariamente d’asilo a
venti famiglie, ma non avevano alcuna divisione che separasse
una famiglia dall’altra, sicchè vivevano in comune.
</p>

<p>
Ogni villaggio poi, piccolo o grosso che fosse, come dicemmo
aveva la sua cinta formata da una doppia palizzata sulla quale
venivano esposte le teste dei nemici divorati, prive del cervello
ed immerse nell’olio vegetale dell’<i>andiroba</i>, onde si conservassero
lungamente.
</p>

<p>
In quelle <i>aldèe</i> non vi restavano più di cinque o sei anni, ossia
fino a quando avevano sfruttati gli alberi ed il terreno, poi
col fuoco distruggevano cinte e abitazioni e andavano a fondare
in altre località più ricche di frutta e di selvaggina un nuovo
villaggio.
</p>

<p>
<span class="pagenum" id="Page_272">[272]</span>
</p>

<p>
L’<i>aldèe</i> dei Tupy scoperta da Rospo Enfiato, doveva essere
una delle più importanti della tribù, a giudicarla dallo spazio racchiuso
dalla doppia cinta e dal numero considerevole di abitazioni
che sorgevano nel suo interno.
</p>

<p>
— È là che risiede il gran capo dei Tupy, — disse l’indiano. — È
una vera fortezza che i guerrieri della mia tribù non hanno
mai osato assalire.
</p>

<p>
— E noi? — chiese Diaz.
</p>

<p>
— Noi?.... Tre uomini possono passare là dove centinaia e centinaia
di guerrieri non riuscirebbero ad aprirsi un passaggio, anche
usando la forza.
</p>

<p>
— Ma noi non sappiamo dove i Tupy custodiscono mio figlio,
il piccolo <i>pyaie</i>, — disse il marinaio. — Conosci tu la disposizione
interna dell’<i>aldèe</i>?
</p>

<p>
— No.
</p>

<p>
— Hai qualche piano nel tuo cervello?
</p>

<p>
— Sì.
</p>

<p>
— Parla dunque.
</p>

<p>
— Abbiamo bisogno d’un prigioniero.
</p>

<p>
— Per interrogarlo?
</p>

<p>
— E perchè ci guidi al <i>carbet</i> dei prigionieri destinati ai
banchetti dei guerrieri.
</p>

<p>
— Dove prenderlo?
</p>

<p>
— Tutte le mattine i ragazzi e le donne delle tribù lasciano
l’<i>aldèe</i> per recarsi a prendere acqua.
</p>

<p>
Cerchiamo lo stagno od il ruscello che alimenta la popolazione
del villaggio. Non sarà difficile trovarlo.
</p>

<p>
— Ed il primo che giunge noi lo assaliamo.
</p>

<p>
— Il gran <i>pyaie</i> bianco sa leggere i miei pensieri, — disse
Rospo Enfiato.
</p>

<p>
— Cerchiamo dunque lo stagno od il ruscello ed un posto adatto
per imboscarci.
</p>

<p>
— I <i>pyaie</i> bianchi mi seguano.&nbsp;—
</p>

<p>
L’indiano, guidato dal suo istinto meraviglioso, rientrò nella
foresta volgendo le spalle all’<i>aldèe</i> dei Tupy, e mettendosi in cerca
della fonte e del ruscello, poichè i brasiliani hanno l’abitudine di
innalzare i loro villaggi in prossimità d’una palude o d’un corso
d’acqua.
</p>

<div class="figcenter"><a id="fill-273"></a>
  <img src="images/ill-273.jpg" alt="">
<p class="caption">I tre uomini, preceduti dal ragazzo avanzavano lentamente.... (<span class="smcap">Cap</span>. XXVIII).</p>
</div>

<p>
Vagò attraverso la foresta per qualche ora, soffermandosi di
quando in quando per osservare il terreno, fino a che giunse sulle
<span class="pagenum" id="Page_275">[275]</span>
rive d’uno stagno quasi circolare che si trovava dalla parte opposta
dell’<i>aldèe</i>.
</p>

<p>
Essendo circondato da macchioni e da mazzi immensi di bambù
che raggiungevano delle altezze inverosimili era facile a nascondersi.
</p>

<p>
— Che sia questo che provvede l’acqua ai Tupy? — chiese
il marinaio.
</p>

<p>
— Sì, — rispose l’indiano. — Vedo sul suolo numerose impronte
di piedi umani.
</p>

<p>
— Accampiamoci qui dunque e aspettiamo che la notte passi, — disse
il marinaio.
</p>

<p>
Non osando accendere il fuoco per paura che i Tupy si accorgessero
della loro presenza, si accontentarono per cena di alcune
<i>maraninga</i>, quelle frutta squisite che somigliano a delle uova, poi
si cacciarono in mezzo ai bambù, sdraiandosi su uno strato di
foglie di <i>jupati</i> recise dall’indiano. Rassicurati dal silenzio che
regnava nella foresta e certi d’altronde di non correre alcun pericolo,
non tardarono ad addormentarsi.
</p>

<p>
D’altronde Alvaro ed il marinaio potevano fidarsi interamente
dell’acutezza dei sensi dell’indiano. Quell’uomo, anche dormendo,
non si sarebbe lasciato sorprendere e si sarebbe subito accorto
dell’avvicinarsi d’un nemico.
</p>

<p>
Il loro sonno non fu interrotto che da qualche urlo dei <i>guarà</i>,
ronzanti intorno all’<i>aldèe</i> dei Tupy. Nè giaguari nè coguari, che
pur allora erano numerosissimi e così audaci da slanciarsi perfino
al di sopra delle palizzate e di entrare nei <i>carbet</i> per rapire i
fanciulli degl’indiani, si fecero udire. Si erano appena svegliati,
quando udirono in lontananza, in direzione dell’<i>aldèe</i>, una voce
che canticchiava e a poco a poco diventava sempre più distinta.
</p>

<p>
Rospo Enfiato si era rizzato, colla <i>gravatana</i> in mano, dicendo
al marinaio.
</p>

<p>
— Vengono a far acqua.
</p>

<p>
— Ed è la voce d’un fanciullo, — rispose Diaz che ascoltava
attentamente.
</p>

<p>
— E non Tupy, — disse l’indiano che si era lasciato sfuggire
un gesto di stupore. — È una canzone dei Tupinambi.
</p>

<p>
«Teniamo l’uccello pel collo e se tu fossi un tucano venuto
a beccare nelle nostre campagne saresti volato via.» È così che
cantano i nostri guerrieri quando legano i prigionieri destinati a
essere macellati.
</p>

<p>
<span class="pagenum" id="Page_276">[276]</span>
</p>

<p>
L’odi gran <i>pyaie</i> bianco?
</p>

<p>
— E aggiungerei che io ho ancora udita questa voce, — disse
il marinaio il cui stupore non era meno profondo di quello dell’indiano.
</p>

<p>
— Sì è la voce di Japy, non posso ingannarmi.
</p>

<p>
— Il fanciullo che noi ti avevamo affidato perchè lo istruissi
nei misteri dei <i>pyaie</i>, è vero? — chiese Rospo Enfiato.
</p>

<p>
— E che gli Eimuri m’avevano rapito.&nbsp;—
</p>

<p>
Alvaro non comprendeva ciò che il marinaio e l’indiano si
dicevano, ma anch’egli era convinto di aver udito altre volte
quella voce ed il suo pensiero correva al fanciullo che gli aveva
servito d’interprete quand’era <i>pyaie</i> degli Eimuri.
</p>

<p>
Il canto era cessato, ma si udivano a breve distanza le foglie
secche a scrosciare e le larghe foglie delle piante basse a sussurrare.
</p>

<p>
Colui che veniva pel primo a far la provvista d’acqua doveva
essere ormai vicinissimo.
</p>

<p>
Rospo Enfiato si era raccolto su sè stesso come una tigre,
pronto a slanciarsi.
</p>

<p>
Un ragazzo era comparso portando sul capo uno di quei vasi
di terra porosa di cui si servivano gl’indiani per filtrare l’acqua.
</p>

<p>
Rospo Enfiato stava per percuoterlo colla <i>gravatana</i> onde
stordirlo, quando Alvaro e Diaz si gettarono fra lui ed il ragazzo.
</p>

<p>
— L’interprete del capo degli Eimuri! — aveva esclamato il
primo.
</p>

<p>
— Japy! — aveva gridato il secondo.
</p>

<p>
Il giovane indiano era rimasto muto, guardando ora l’uno ed
ora l’altro, poi si era precipitato verso Diaz, — esclamando:
</p>

<p>
— Il padrone! Il <i>pyaie</i> degli Eimuri! Ah! Come sono felice
di rivedervi ancora vivi!
</p>

<p>
— Sei solo? — chiese Diaz.
</p>

<p>
— Precedo le donne che vengono a fare la provvista d’acqua.
Fuggite o verrete scoperti.
</p>

<p>
— Seguici!&nbsp;—
</p>

<p>
Il ragazzo gettò il vaso nello stagno e si mise dietro ai tre
uomini che fuggivano a tutte gambe attraverso la foresta.
</p>

<p>
Non si arrestarono che un chilometro più lontano, in mezzo
ad un gruppo di <i>bananeire</i> le cui immense foglie erano più che
sufficienti per nasconderli.
</p>

<p>
<span class="pagenum" id="Page_277">[277]</span>
</p>

<p>
— Parla, Japy, — disse il marinaio quand’ebbe ripreso fiato.&nbsp;—
È nell’<i>aldèe</i> dei Tupy il fanciullo bianco?
</p>

<p>
— Sì, — rispose il giovane. — L’hanno condotto prigioniero
due giorni or sono, prima della seconda battaglia data agli Eimuri.
</p>

<p>
— Temevo che lo avessero divorato.
</p>

<p>
— No, ma stanno ingrassandolo.
</p>

<p>
— L’hai avvicinato? — chiese Alvaro che era in preda ad
una viva emozione.
</p>

<p>
— Non è permesso a nessuno di entrare nel <i>carbet</i> che gli
fu assegnato.
</p>

<p>
— L’hai almeno veduto?
</p>

<p>
— Sì, ieri sera, mi parve rassegnato alla sua triste sorte.
</p>

<p>
— Noi siamo venuti qui per salvarlo, — disse Diaz. — Credi
possibile sottrarlo senza che i Tupy se ne accorgano?
</p>

<p>
— I Tupy sono numerosi e vegliano, — rispose Japy.
</p>

<p>
— Tu puoi aiutarci. Perchè ti hanno risparmiato pur sapendoti
un Tupinambi?
</p>

<p>
— Un capo mi ha adottato, avendo saputo che io era ai servigi
del gran <i>pyaie</i> bianco.
</p>

<p>
— Godi dunque d’una certa libertà.
</p>

<p>
— Sì, padrone.
</p>

<p>
— Puoi lasciare il tuo <i>carbet</i> di notte?
</p>

<p>
— È possibile farlo.
</p>

<p>
— Saresti capace di aprire una porta della palizzata?
</p>

<p>
— Basta levare le traverse interne, operazione che può compiere
anche un bambino, — rispose Japy.
</p>

<p>
— Quanti indiani vegliano attorno al <i>carbet</i> del prigioniero?
</p>

<p>
— Una dozzina.
</p>

<p>
— Dormono alla notte? — chiese Alvaro.
</p>

<p>
— Sì, attorno al fuoco che brucia dinanzi la porta del carbet. — rispose
Japy.
</p>

<p>
— Avresti il coraggio questa sera, prima che la luna sorga,
di aprirci una porta e di guidarci fino al <i>carbet?</i> Non preoccuparti
del resto. Sapremo noi entrare nella capanna ed involare
il ragazzo.
</p>

<p>
— Sono un Tupinambi e non già un Tupy, — rispose il ragazzo
con fierezza — e tu sei il mio padrone.
</p>

<p>
Io farò tutto ciò che vorrai gran <i>pyaie</i>, purchè mi riconduci
nella mia tribù.
</p>

<p>
— Qual è la porta più prossima al <i>carbet</i> del prigioniero?
</p>

<p>
<span class="pagenum" id="Page_278">[278]</span>
</p>

<p>
— Quella che guarda verso il sole che tramonta.
</p>

<p>
— Noi vi saremo, — disse il marinaio. — Quando udrai il
sibilo del <i>cobra cipo</i> (serpe liana) tu l’aprirai e noi entreremo
nell’<i>aldèe</i>.
</p>

<p>
— Puoi accostare Garcia ed avvertirlo di tenersi pronto? — chiese
Alvaro.
</p>

<p>
— Glielo griderò passando dinanzi al <i>carbet</i>. I Tupy non conoscono
la lingua degli uomini bianchi ed il piccolo <i>pyaie</i> mi
comprenderà.
</p>

<p>
— Va, onde le donne non si impressionino della tua scomparsa, — disse
il marinaio, — e facciano sorgere dei sospetti nei Tupy.
</p>

<p>
Quando l’astro rosso tramonta, — disse il ragazzo, — io sarò
al mio posto e aspetterò il segnale.&nbsp;—
</p>

<p>
E partì rapido come una freccia, scomparendo in mezzo alle
piante.
</p>

<p>
— Sperate? — chiese Alvaro guardando il marinaio la cui
fronte si era oscurata.
</p>

<p>
— O lo salveremo o ci divoreranno tutti, — rispose Diaz.
</p>

<p>
— Ah! Se potessi avvertire i Tupinambi! Ma sono troppo
lontani e giungerebbero forse troppo tardi.&nbsp;—
</p>

<p>
Rospo Enfiato che non sapeva una parola di spagnuolo nè di
portoghese, e che perciò nulla aveva potuto comprendere, fu informato
dell’esito di quel colloquio e parve soddisfatto dell’audace
progetto.
</p>

<p>
— A questa sera, — disse. — Domani i Tupy o saranno malcontenti
o troppo contenti.&nbsp;—
</p>

<p>
Scrollò le spalle e si mise in cerca della colazione, frugando
le macchie vicine colla speranza di poter sorprendere qualche
<i>coati</i> o qualche <i>tatù</i>. Pareva che non si preoccupasse troppo del
pericolo a cui stava per esporsi, di venire preso e cioè mangiato
dai nemici secolari della sua tribù.
</p>

<p>
La giornata trascorse in continue ansie per Alvaro e per Diaz.
Quantunque fossero ben decisi a tentare qualunque sforzo e ad
affrontare qualsiasi pericolo, pur di strappare quel bravo ragazzo
alla graticola, si sentivano tremare l’anima al pensiero di dover
servire da pasto a quegli abbominevoli antropofagi, nel caso, molto
probabile, d’un insuccesso.
</p>

<p>
A sfidare la morte erano abituati ormai, ma finire divorati ed
avere per tomba lo stomaco di quei selvaggi ferocissimi, produceva
su entrambi una impressione che non riuscivano a vincere.
</p>

<p>
<span class="pagenum" id="Page_279">[279]</span>
</p>

<p>
Alla sera Rospo Enfiato, che durante quelle dodici ore non
aveva mai smentito un solo istante il suo sangue freddo, unicamente
preoccupato a procacciarsi da mangiare, fece cenno ai due
bianchi di seguirlo.
</p>

<p>
Si trovavano verso il lato meridionale del villaggio, mentre
dovevano raggiungere la porta che guardava verso il sole che
tramonta, ossia verso ponente.
</p>

<p>
L’indiano con un lungo giro li condusse verso l’altro lato
dell’<i>aldèe</i>, marciando sempre attraverso la foresta, e verso la mezzanotte
raggiungeva il margine della pianura su cui sorgeva il
grosso villaggio dei Tupy.
</p>

<p>
Asciugò ad una ad una le sue frecce intinte nel succo mortale
del <i>vulrali</i>, per essere più sicuro della loro pronta efficacia, ne
cacciò una nella <i>gravatana</i> poi disse con voce sempre tranquilla:
</p>

<p>
— Andiamo: Rospo Enfiato è pronto.&nbsp;—
</p>

<p>
La notte era tenebrosa essendo il cielo coperto di nubi. Solo
le <i>vaga lume</i> e le <i>perilampo</i> rompevano, coi loro lampi, la profonda
oscurità che regnava nelle foreste e sulla pianura.
</p>

<p>
Fra le alte erbe ed in mezzo ai cespugli, le <i>parraneca</i>, le
<i>sapos de mina</i> ed altri batraci muggivano, fischiavano e si gargarizzavano
con frastuono indemoniato, coprendo tutti gli altri
rumori.
</p>

<p>
I tre uomini s’avanzavano cautamente, tenendo gli sguardi
fissi sulle palizzate del villaggio che si delineavano vagamente
fra l’oscurità.
</p>

<p>
L’indiano di quando in quando si fermava, alzandosi quanto
più poteva per esplorare i dintorni, poi riprendeva la marcia strisciando
come un serpente.
</p>

<p>
Un quarto d’ora dopo il minuscolo drappello, senza essere
stato scoperto, giungeva sotto la palizzata.
</p>

<p>
Pareva che nell’<i>aldèe</i> dei Tupy tutti dormissero non udendosi
alcun rumore e che perfino il fuoco che ardeva dinanzi al <i>carbet</i>
dei prigionieri si fosse spento.
</p>

<p>
Seguirono la cinta procedendo carponi, finchè giunsero dinanzi
alla porta dietro la quale doveva trovarsi il giovane Japy.
</p>

<p>
— Che ci sia? — chiese Alvaro sottovoce al marinaio.
</p>

<p>
— Conosco quel ragazzo da parecchi anni e so quanto vale, — rispose
Diaz.
</p>

<p>
Strappò un filo d’erba, se lo mise fra le labbra e imitò il sibilo
del serpente liana, così bene che Rospo Enfiato si guardò d’intorno
<span class="pagenum" id="Page_280">[280]</span>
credendo di aver realmente vicino uno di quei pericolosissimi
rettili.
</p>

<p>
Un sibilo eguale rispose poco dopo dietro la palizzata, quindi
si udirono dei crepitii ed una larga tavola fu alzata lasciando un
varco appena sufficiente a lasciar passare un uomo.
</p>

<p>
Rospo Enfiato, colla <i>gravatana</i> appoggiata alle labbra entrò
pel primo, seguìto da Alvaro che teneva il dito sul grilletto dell’archibuso
e quindi dal marinaio.
</p>

<p>
Japy era sorto dall’ombra facendosi innanzi. Un rapido scambio
di parole s’impegnò fra Diaz ed il ragazzo.
</p>

<p>
— Si sono accorti di nulla?
</p>

<p>
— No.
</p>

<p>
— Dormono tutti?
</p>

<p>
— Tutti.
</p>

<p>
— Anche i guerrieri che vegliano sul <i>carbet</i> di Garcia?
</p>

<p>
— Hanno lasciato spegnere il fuoco.
</p>

<p>
— Lo sa Garcia che noi siamo qui?
</p>

<p>
— Ho potuto avvertirlo.
</p>

<p>
— Benissimo: avanti, — disse il marinaio.
</p>

<p>
A destra ed a sinistra della porta s’alzavano delle enormi abitazioni
rettangolari le quali proiettavano un’ombra fittissima.
</p>

<p>
I tre uomini, preceduti dal ragazzo, col cuore trepidante, la
fronte bagnata di sudore, s’avanzavano lentamente, sulle punte
dei piedi, tenendosi contro le pareti dei <i>carbet</i>.
</p>

<p>
Attraverso le cinte d’altronde mal connesse e difese da semplici
stuoie di foglie di palmizi, si udivano gli abitanti a russare.
</p>

<p>
Avevano già oltrepassati quattro o cinque <i>carbet</i> e stavano
per giungere sulla piazza sulla quale si macellavano e si arrostivano
i prigionieri, quando Japy si arrestò serrandosi contro una
parete e rannicchiandosi su sè stesso.
</p>

<p>
— Che cosa c’è? — chiese Diaz che lo aveva raggiunto.
</p>

<p>
— Mi è sembrato d’aver veduta un’ombra umana svoltare
l’angolo dei <i>carbet</i> che ci sta di fronte.
</p>

<p>
— <i>Carrache!</i> che tu sii stato seguito?
</p>

<p>
— Eppure quando io ho lasciato il mio <i>carbet</i> tutte le famiglie
dormivano.
</p>

<p>
— Hai lasciata aperta la porta della cinta?
</p>

<p>
— Sì, padrone.&nbsp;—
</p>

<p>
Stettero parecchi minuti rannicchiati addosso alla parete, ascoltando
<span class="pagenum" id="Page_281">[281]</span>
attentamente e guardando in tutte le direzioni, poi si alzarono.
</p>

<p>
— Devi esserti ingannato, — disse il marinaio.
</p>

<p>
Interrogò Rospo Enfiato che pareva ascoltasse ancora.
</p>

<p>
— Hai veduto nulla? — gli chiese.
</p>

<p>
— No, — rispose l’indiano, — ma Rospo Enfiato ha udito.
</p>

<p>
— Che cosa?
</p>

<p>
— La sabbia dell’<i>aldèe</i> a stridere.
</p>

<p>
— Io nulla ho udito.
</p>

<p>
— L’indiano delle foreste percepisce i menomi rumori, — rispose
il Rospo. — Anche il serpente che striscia non sfugge ai
suoi orecchi.
</p>

<p>
— Che cosa fare?
</p>

<p>
— Non siamo qui venuti per passeggiare, — disse l’indiano. — La
mia <i>gravatana</i> ha la sua freccia avvelenata e volerà silenziosamente
verso il Tupy che ci spia.&nbsp;—
</p>

<p>
Con un gesto imperioso fece cenno al marinaio di non muoversi
e si allontanò senza produrre il menomo rumore.
</p>

<p>
Attraversò lo spazio che separava i due <i>carbet</i> poi scomparve
dietro un angolo.
</p>

<p>
Passarono alcuni istanti d’angosciosa attesa, poi un grido rauco
e selvaggio ruppe improvvisamente il profondo silenzio che regnava
nell’<i>aldèe</i> dei Tupy.
</p>

<p>
Un uomo, un indiano, si era slanciato verso la piazza, tenendosi
ambo le mani strette alla gola. Fu veduto barcollare poi
stramazzare pesantemente al suolo, mentre dai <i>carbet</i> uscivano
vociferando spaventosamente i guerrieri del villaggio.
</p>

<p>
— Fuggiamo! — gridò il marinaio.
</p>

<p>
Rospo Enfiato tornava verso di loro correndo come un cervo.
Dei Tupy lo inseguivano agitando le mazze.
</p>

<p>
— L’ho colpito troppo basso, — ebbe appena il tempo di dire
a Diaz.
</p>

<p>
Si erano slanciati tutti tre attraverso i <i>carbet</i>, preceduti dal
ragazzo, ma i Tupy accorrevano da tutte le parti, dalla piazza e
dalle capanne che s’appoggiavano alla cinta.
</p>

<p>
— Signor Viana, fate fuoco o siamo perduti! — gridò Diaz.
</p>

<p>
Sì, un colpo di archibugio solo poteva arrestare l’orda che
stava per piombare su di loro e opprimerli.
</p>

<p>
Alvaro si volse e fece fuoco in mezzo ai Tupy che irrompevano
dalla piazza.
</p>

<p>
<span class="pagenum" id="Page_282">[282]</span>
</p>

<p>
Vedendo quel lampo e udendo quel rombo, i selvaggi si erano
arrestati, poi presi da un improvviso terrore si erano dispersi
urlando spaventosamente.
</p>

<p>
Disgraziatamente i guerrieri che venivano dalla parte della
cinta e che avevano udito solamente quel tuono senza aver veduto
chi lo aveva prodotto, nella loro corsa disordinata si erano
gettati fra Rospo Enfiato, Diaz e Japy tagliando fuori Alvaro il
quale si era trovato come chiuso fra i fuggenti.
</p>

<p>
Accortosi del pericolo che correva di venire preso e fors’anche
ucciso da qualche colpo di mazza e vista l’impossibilità di raggiungere
ormai i suoi compagni, si gettò istintivamente verso la piazza,
spinto dalla speranza di attraversare l’<i>aldèe</i> e di poter giungere
a qualche altra porta.
</p>

<p>
Approfittando dello spavento e della confusione che regnava
fra i Tupy e anche delle tenebre, potè infatti giungere sulla piazza
in mezzo alla quale sorgeva il <i>carbet</i> dei prigionieri, ma colà, con
suo terrore s’accorse che il passo gli veniva chiuso dai guerrieri
che venivano dalla cinta opposta.
</p>

<p>
Per un momento ebbe l’idea di afferrare il fucile per la canna
e di scagliarsi a corpo perduto fra le file degl’indiani. Comprese
però subito che sarebbe stata una follia impegnare la lotta contro
quegli uomini che sapevano servirsi così abilmente delle loro
terribili mazze.
</p>

<p>
— Sono preso, — mormorò con angoscia.
</p>

<p>
Era presso il <i>carbet</i> dei prigionieri e le sentinelle che guardavano
la porta, chiusa da una semplice stuoia, erano fuggite.
</p>

<p>
Un lampo gli attraversò il cervello.
</p>

<p>
— Garcia è qui, — disse.
</p>

<p>
Si gettò dentro il fabbricato procedendo a tentoni, tanta era
l’oscurità che regnava nella immensa capanna.
</p>

<p>
— Garcia! Garcia! — gridò.
</p>

<p>
Un’ombra si era alzata in un canto e brancolava nel buio.
</p>

<p>
— Chi mi chiama? — chiese una voce.
</p>

<p>
— Sei tu, Garcia?
</p>

<p>
— Il signor Alvaro! — esclamò il mozzo.
</p>

<p>
— Silenzio... tutto è perduto... siamo stati sorpresi...
</p>

<p>
— Ed il marinaio? — chiese il ragazzo con voce strozzata.
</p>

<p>
— Non so... fuggito... forse morto o preso vivo... lascia che
carichi l’archibugio. Maledizione! Il cuore me lo diceva che tutto
sarebbe finito male.&nbsp;—
</p>

<p>
<span class="pagenum" id="Page_283">[283]</span>
</p>

<p>
Al di fuori i selvaggi continuavano ad urlare spaventosamente
</p>

<p>
Turbe di uomini, muniti di rami accesi, correvano in tutte le
direzioni agitando le mazze e cacciandosi nelle stradicciuole che
separavano i <i>carbet</i>.
</p>

<p>
Parevano furiosi di non trovare i nemici che li avevano così
audacemente sorpresi.
</p>

<p>
Anche in lontananza si udivano a echeggiare delle urla che
diventavano rapidamente fioche.
</p>

<p>
— Che Diaz e Rospo Enfiato siano riusciti a fuggire? — si
chiese Alvaro che ascoltava con angoscia quelle grida.
</p>

<p>
Aveva caricato il fucile e si era collocato dietro la porta, risoluto
a vendere cara la vita ed a fucilare quanti Tupy avessero
osato inoltrarsi.
</p>

<p>
Garcia che non era legato, non avendo i brasiliani l’abitudine
di tenere i loro prigionieri immobilizzati nei <i>carbet</i> a loro destinati,
si era messo dietro di lui armato d’un bastone che aveva
trovato in un angolo della prigione, pronto ad aiutarlo.
</p>

<p>
I Tupy si erano forse accorti che il terribile Uomo di fuoco si
era riparato nel <i>carbet</i> dei prigioniero, ma non osavano avanzarsi
per impadronirsene.
</p>

<p>
Certo, la fama di quel <i>Caramurà</i> che era possessore del fuoco
celeste, era giunta fino ai loro orecchi e si sentivano venir meno
il coraggio di affrontarlo.
</p>

<p>
Si vedevano ronzare per la vasta piazza, a gruppi, chiaccherando
sommessamente fra di loro e facendo gesti minacciosi colle
loro mazze, senza osare fare un passo innanzi.
</p>

<p>
— Si sono accorti che io sono qui, — disse Alvaro.
</p>

<p>
— E hanno paura, signore, — disse Garcia. — Il ragazzo indiano
deve aver raccontato a quei Tupy che voi avete rapito il
fuoco celeste e che uccidete meglio delle loro frecce.
</p>

<p>
— Durerà a lungo la loro paura?
</p>

<p>
— Avete molte munizioni?
</p>

<p>
— Almeno cinquecento colpi.
</p>

<p>
— Tanto da poter sostenere un lungo assedio.
</p>

<p>
— È solida la capanna?
</p>

<p>
— È formata di grossi tronchi d’albero, signore.
</p>

<p>
— Si può salire sul tetto?
</p>

<p>
— Ho veduto delle pertiche in un angolo e vi è lassù un buco
che serve a dar luce alla prigione.
</p>

<p>
— Se potessimo barricare la porta?
</p>

<p>
<span class="pagenum" id="Page_284">[284]</span>
</p>

<p>
— Vi sono qui dei vasi enormi destinati forse a cuocere i prigionieri
e che potrebbero servirci.
</p>

<p>
— Prendi il fucile e appena vedi qualcuno avvicinarsi fa fuoco.
Io vado a cercarli.
</p>

<p>
— In quell’angolo oscuro, signor Alvaro. Ve ne sono almeno
dodici e tutti di dimensioni straordinarie.
</p>

<p>
Chissà quanti poveri diavoli sono stati cucinati là dentro.&nbsp;—
</p>

<p>
Alvaro si diresse verso l’angolo indicato da Garcia e alla luce
proiettata dalle torcie dei selvaggi e che filtrava fra le fessure
delle pareti, scorse infatti una diecina di vasi di terra, alti un
metro e mezzo e così vasti da poter contenere due uomini interi.
</p>

<p>
— Le pentole degli antropofagi — mormorò, facendo una
smorfia. — Canaglie! E forse noi dovremo finire qui dentro e
cuocere come polli o come quarti di vitello.&nbsp;—
</p>

<p>
Trascinò, con non lievi sforzi, un vaso che appoggiò contro la
porta, poi uno ad uno tutti gli altri, formando in tal modo una
doppia barricata che non era facile a sfondarsi, dato il peso considerevole
e lo spessore enorme di quelle pentole.
</p>

<p>
I selvaggi avevano lasciato fare, tenuti in rispetto dalla canna
dell’archibugio che il mozzo di quando in quando mostrava al
di sopra dei vasi.
</p>

<p>
— Ora cerchiamo di salire sul tetto, — disse Alvaro. — Da
lassù potremo meglio osservare le mosse degli assedianti e sparare
con maggior successo.
</p>

<p>
— Signore, badate alle frecce! Anche i Tupy conoscono il
<i>vulrali</i>.
</p>

<p>
— Ci guarderemo, — rispose Alvaro. — E poi la piazza è
vasta e le <i>gravatane</i> hanno una portata limitata, mentre il mio archibugio
può abbattere un uomo alla distanza di cinquecento metri.
</p>

<p>
Frugando negli angoli della immensa capanna riuscirono ben
presto a trovare parecchie grosse pertiche che avevano alla distanza
d’un piede delle profonde tacche.
</p>

<p>
— Che siano queste le scale dei brasiliani? — si chiese Alvaro.
</p>

<p>
— Lo siano o no, possono servire per scalare il tetto.&nbsp;—
</p>

<p>
Nel centro del <i>carbet</i> s’apriva un foro circolare che dava luce
all’abitazione. Appoggiarono due pertiche ai margini e raggiunsero
senza fatica il tetto formato da robuste traverse coperte da un
fitto strato di <i>bananeira</i>.
</p>

<p>
I selvaggi non avevano lasciata la piazza. Anzi avevano formato
un immenso circolo attorno al <i>carbet</i> pur tenendosi ad una
<span class="pagenum" id="Page_285">[285]</span>
notevole distanza ed avevano accesi qua e là dei fuochi per meglio
sorvegliare gli assediati.
</p>

<p>
— Ve ne sono almeno duecento, — disse Alvaro, — senza
contare quelli che si sono slanciati dietro Diaz e Rospo Enfiato.
</p>

<p>
Se potessimo resistere fino all’arrivo dei Tupinambi!&nbsp;—
</p>

<p>
— Che quei selvaggi vengano in nostro soccorso, signore? — chiese
il mozzo.
</p>

<p>
— Non ne dubito, purchè Diaz ed il Rospo riescano a sfuggire
all’inseguimento. No, il marinaio non ci lascierà divorare da
questi antropofagi e lo vedremo tornare alla testa dei Tupinambi.
</p>

<p>
— Ah! Se potessimo avere anche il tuo fucile!
</p>

<p>
— Mi hanno detto che si trova nella capanna del <i>pyaie</i> della
tribù.
</p>

<p>
— Chi te lo disse?
</p>

<p>
— Il ragazzo indiano.
</p>

<p>
— Come sei caduto nelle zampe di questi furfanti? Se tu mi
avessi subito seguito non ti troveresti in questa brutta situazione
e nemmeno io.
</p>

<p>
— Avevo ben cercato di fuggire anch’io verso la savana, signor
Alvaro, — rispose Garcia, — quando mi vidi piombare addosso
i fuggiaschi.
</p>

<p>
Feci fuoco sperando di arrestarli e mancai, per mia disgrazia,
il colpo.
</p>

<p>
Un indiano gigantesco mi prese fra le braccia e mi portò via
correndo all’impazzata, poi fui chiuso in una rete e trasportato
nella foresta.
</p>

<p>
Gli Eimuri ci inseguivano con accanimento cercando di fare
dei prigionieri per poi divorarli.
</p>

<p>
I Tupy si credevano ormai perduti, quando un’orda dei loro
compatriotti, gli abitanti di questo villaggio, piombarono sui vincitori
facendo una strage orrenda.
</p>

<p>
Credo che nessun Eimuro sia sfuggito al massacro.
</p>

<p>
— Abbiamo veduto i loro cadaveri, — disse Alvaro. — E poi?
</p>

<p>
— Mi cacciarono in questa capanna facendomi comprendere
che mi avrebbero divorato.
</p>

<p>
— Ti trattavano male?
</p>

<p>
— Anzi, signore. Mi mandavano perfino delle fanciulle per
farmi danzare e mi rimpinzavano di cibi scelti.
</p>

<p>
— Premeva a loro che t’ingrassassi presto.
</p>

<p>
— E quando ero pieno da soffocare ricorrevano alla violenza per
<span class="pagenum" id="Page_286">[286]</span>
farmi trangugiare radici dolci. Non so come le mie budelle non
siano scoppiate.
</p>

<p>
— Povero Garcia, — disse Alvaro che non potè trattenere un
sorriso. — Ti trattavano come un’oca di Strasburgo!
</p>

<p>
Non mi pare però che tu abbia fatto notevoli progressi.
</p>

<p>
— Se avessi continuato qualche mese sarei diventato una
botte, signore.
</p>

<p>
— Ah!
</p>

<p>
— Che cosa avete signore?
</p>

<p>
— E come stiamo di viveri?
</p>

<p>
— Ci sarà ancora qualche tubero avanzato dalla cena o qualche
galletta di mandioca.
</p>

<p>
— Ben poca cosa, — disse Alvaro che era diventato pensieroso. — Come
potremo resistere fino all’arrivo dei Tupinambi con
qualche galletta?
</p>

<p>
— Vi sono invece parecchi vasi porosi che filtrano acqua nelle
catinelle.
</p>

<p>
— Bah! Non disperiamo, — disse Alvaro. — Ne faremo a
meno.&nbsp;—
</p>

<p>
<span class="pagenum" id="Page_287">[287]</span>
</p>

<div class="chapter">
<h2 id="cap29">CAPITOLO XXIX.
<span class="smaller">Assediati nel carbet dei prigionieri.</span></h2>
</div>

<p>
Cominciava allora a diffondersi pel cielo un po’ di luce. L’aurora
faceva la sua comparsa tingendo di rosso l’orizzonte orientale.
</p>

<p>
I selvaggi non avevano ancora rotto il circolo, anzi si erano
seduti a terra, presso il <i>carbet</i>, e guardavano i due assediati appollaiati
sul tetto della prigione.
</p>

<p>
Che cosa aspettavano per cominciare le ostilità? Eppure erano
in numero sufficienti per tentare l’assalto della capanna.
</p>

<p>
Di quando in quando qualcuno si alzava e tendendo il pugno
verso Alvaro, gridava a pieni polmoni:
</p>

<p>
— <i>Caramurà! Caramurà!</i>
</p>

<p>
— Sì, sono l’Uomo di fuoco, — rispondeva Alvaro mostrando
il fucile, — e sono pronto a fulminarvi.
</p>

<p>
— <i>Caramurà! Caramurà!</i> — rispondevano allora in coro i
selvaggi alzando minacciosamente le mazze e dimenando poscia le
mascelle, come per far comprendere agli assediati che aspettavano
la loro resa per poi mangiarli.
</p>

<p>
Nessuno però osava muoversi. Erano spaventati dal fucile che
brillava sempre nelle mani dell’Uomo di fuoco.
</p>

<p>
Anzi, ogni volta che vedevano la canna puntarsi orizzontalmente,
i meno coraggiosi si affrettavano a precipitarsi dentro i
<i>carbet</i> dove le donne ed i fanciulli della tribù strillavano, come
se quella terribile arma da fuoco avesse avuto la potenza di distruggere
d’un colpo solo l’intero villaggio.
</p>

<p>
Qualche guerriero però, più temerario degli altri, lanciava talora
qualche freccia, che di rado giungeva fino al tetto e che non
poteva offendere efficacemente gli assediati. Fatto il colpo fuggiva
disperatamente, temendo che l’<i>Uomo di fuoco</i> gli scagliasse dietro
la folgore celeste e correva a rintanarsi nei <i>carbets</i> senza più
osare mostrarsi.
</p>

<p>
Quell’assedio pacifico, cominciava però ad inquietare assai Alvaro,
il quale avrebbe preferito un attacco violento per giudicare
l’effetto che avrebbe prodotto l’archibugio su quegli uomini estremamente
superstiziosi.
</p>

<p>
<span class="pagenum" id="Page_288">[288]</span>
</p>

<p>
Nondimeno non voleva essere il primo ad aprire le ostilità per
non inasprire quei formidabili antropofagi.
</p>

<p>
— Comincio ad annoiarmi, — disse a Garcia che stava coricato
presso di lui per non esporsi alle frecce. — Quando finirà
questo blocco?
</p>

<p>
— Mi viene un sospetto signore, — disse il mozzo.
</p>

<p>
— Quale?
</p>

<p>
— Che questi selvaggi aspettino il ritorno dei loro compagni
per tentare un assalto.
</p>

<p>
— Non li vedo comparire. Devono aver continuato l’inseguimento
colla speranza di riuscire a catturare Rospo Enfiato e Diaz.
</p>

<p>
— Se li prendono, saremo perduti, signore. Non possiamo ormai
contare che sull’arrivo dei Tupinambi.
</p>

<p>
— Il marinaio è un furbo e se è riuscito a sfuggire per tanti
giorni all’inseguimento accanito degli Eimuri, non si lascierà cogliere
neanche dai Tupy. E poi ha con sè Rospo Enfiato, uno dei
più valenti guerrieri della tribù.
</p>

<p>
— Quanto tempo impiegheranno a tornare? La quistione sta
tutta qui.
</p>

<p>
— Gl’indiani sono camminatori infaticabili, — rispose Alvaro.
</p>

<p>
— Ed i nostri viveri sono scarsi, signore. Non so se ne avremo
abbastanza per fare la colazione.
</p>

<p>
— Ne serberemo una parte pel pranzo.
</p>

<p>
— E domani?
</p>

<p>
— Guarderemo il sole. Scendi e va a fare una visita alla dispensa.
</p>

<p>
— Ahi Se avessi saputo che ci avrebbero assediati, avrei
fatto economia.
</p>

<p>
— Tardi rimpianti, mio povero Garcia. Orsù scendi, mentre io
sorveglio questi bricconi che mirano ai nostri polpacci.&nbsp;—
</p>

<p>
Il mozzo scomparve. La sua assenza non durò che qualche
minuto e quando tornò sul tetto la sua faccia era più oscura del
solito.
</p>

<p>
— E dunque, ragazzo? — chiese Alvaro.
</p>

<p>
— La nostra dispensa signore è ben misera.
</p>

<p>
— Cos’hai trovato?
</p>

<p>
— Tre gallette di mandioca e due tuberi.
</p>

<p>
— Sono almeno grossi?
</p>

<p>
— Come la testa d’un fanciullo.
</p>

<div class="figcenter"><a id="fill-289"></a>
  <img src="images/ill-289.jpg" alt="">
<p class="caption">Uno sparo rintronò, e l’arma, spezzata a metà, cadde sulla testa del
selvaggio.... (<span class="smcap">Cap. XXIX</span>).</p>
</div>

<p>
— Ne avremo abbastanza per fare tre pasti.... Oh! Japy! Da
<span class="pagenum" id="Page_291">[291]</span>
dove è sbucato costui! Io credevo che fosse fuggito con Diaz e
Rospo Enfiato.
</p>

<p>
Il giovane indiano era comparso sulla soglia d’un <i>carbet</i> che
si trovava proprio di fronte alla prigione.
</p>

<p>
Pareva assai triste quel bravo ragazzo e aveva le lagrime agli
occhi. Fece di nascosto alcuni segni ai due assediati, poi scomparve
entro il <i>carbet</i>.
</p>

<p>
— Sono lieto doverlo veduto, — disse Alvaro al mozzo.
</p>

<p>
— Non potrà fare nulla per noi, signore, — rispose Garcia. — Se
si provasse a salvarci lo mangerebbero senza troppi scrupoli
quantunque sia stato adottato dalla tribù!
</p>

<p>
— Chissà, — disse Alvaro. — Eh! Che gl’indiani tentino qualche
cosa?&nbsp;—
</p>

<p>
Il cerchio si era spezzato ed i guerrieri entravano in un immenso
<i>carbet</i>, il più vasto che esisteva nel villaggio e dove già
Alvaro aveva veduto ritirarsi poco prima dei capi e sotto-capi, riconoscibili
pei loro diademi di penne di tucano.
</p>

<p>
— Si radunano a consiglio, — disse al mozzo. — Avremo
presto qualche novità.
</p>

<p>
— Che si risolvano ad assalirci?
</p>

<p>
— Si proveranno, forse.
</p>

<p>
— Preveniteli, signore.
</p>

<p>
— Sì, facendo fuoco sul <i>carbet</i>, — rispose Alvaro. — Quando
conosceranno meglio la potenza del mio archibugio forse non oseranno
tentare l’attacco.&nbsp;—
</p>

<p>
Il <i>carbet</i> dove si erano radunati i capi ed i guerrieri si trovava
all’estremità della piazza, ad una distanza di trecento passi.
</p>

<p>
Alvaro che voleva impressionare quei selvaggi e persuaderli
che l’<i>Uomo di Fuoco</i> era invincibile e che possedeva realmente
il fuoco celeste, mirò la porta della capanna e sparò.
</p>

<p>
Urla spaventevoli scoppiarono in tutto il villaggio.
</p>

<p>
Uomini, donne e fanciulli si precipitavano fuori dalle capanne
fuggendo all’impazzata verso le cinte; come se l’intera <i>aldèe</i> fosse
lì lì per saltare in aria o prendere fuoco.
</p>

<p>
Nel <i>carbet</i> poi dove si trovavano radunati i guerrieri, il tumulto
era spaventevole. Pareva che tutti quei selvaggi fossero
stati tramutati in belve feroci, perchè ululavano come lupi e ruggivano
come giaguari.
</p>

<p>
— Che abbia ammazzato qualcuno? — si chiese Alvaro, ricaricando
precipitosamente l’archibugio.
</p>

<p>
<span class="pagenum" id="Page_292">[292]</span>
</p>

<p>
Dieci o dodici guerrieri si erano precipitati fuori dal <i>carbet</i>
urlando:
</p>

<p>
— <i>Caramurà! Caramurà! Paraguazu!</i>&nbsp;—
</p>

<p>
Erano in preda alla più violenta eccitazione. Dimenavano furiosamente
le mazze percuotendo il suolo, balzavano come tigri,
roteando su sè stessi e si graffiavano le gote facendo zampillare
il sangue, ripetendo sempre:
</p>

<p>
— <i>Caramurà paraguazu!.... Paraguazu!</i>
</p>

<p>
— Che cosa vorrà dire <i>paraguazu</i>? — si chiese Alvaro.
</p>

<p>
— Ho udito a pronunciare ancora questa parola quando mi
condussero qui, — disse Garcia. — Sarà qualche imprecazione.&nbsp;—
</p>

<p>
Altri guerrieri erano usciti portando sulle loro mazze, incrociate
a guisa di barella, un uomo che non dava più segno di vita
e che aveva ancora, infisso nei capelli, un diadema di penne
di tucano.
</p>

<p>
— Ho ucciso qualche capo, — disse Alvaro.
</p>

<p>
I guerrieri deposero a terra il cadavere, poi cominciarono attorno
a lui una fantasia indemoniata, ululando come <i>guarà</i>.
</p>

<p>
Spiccavano salti, percuotevano con fracasso assordante le mazze,
soffiavano entro flauti di guerra formati con tibie umane, poi tendevano
le pugna verso Alvaro con gesto minaccioso.
</p>

<p>
Altri guerrieri erano sopraggiunti e altri ancora ne venivano
dai <i>carbet</i> vicini e tutti armati di mazze, di gravatane, di archi
lunghi quasi due metri e di scuri di pietra o di conchiglia.
</p>

<p>
Ad un tratto una fitta tempesta di freccie attraversa l’aria.
Archi e gravatane lanciano dardi verso il tetto della prigione con
rapidità prodigiosa, contro le pareti e contro i vasi che barricano
la porta.
</p>

<p>
— Ci assalgono, — disse Alvaro, sdraiandosi sul tetto, subito
imitato da Garcia.
</p>

<p>
Le frecce però non giungevano fino a loro, giacchè i selvaggi
si tenevano prudentemente a debita distanza. La paura li tratteneva
ancora, quantunque in meno di due minuti il loro numero
si fosse raddoppiato.
</p>

<p>
Erano almeno quattrocento e guai se in quel momento si fossero
scagliati tutti insieme all’assalto del <i>carbet</i>.
</p>

<p>
Alvaro ben poco danno avrebbe potuto fare con un solo fucile
e che per ricaricarlo richiedeva un certo tempo. Avesse almeno
avuto anche quello del mozzo!
</p>

<p>
Quel grandinare di freccie, e probabilmente avvelenate, durò
<span class="pagenum" id="Page_293">[293]</span>
alcuni minuti, fra un frastuono impossibile a descriversi, poichè i
selvaggi per eccitarsi non cessavano di urlare e di percuotere le
une contro le altre le mazze; poi alcuni guerrieri, i più valenti della
tribù, si staccarono dal grosso dirigendosi verso la porta del <i>carbet</i>.
</p>

<p>
— Signor Alvaro, — disse il mozzo che cominciava a perdere
un po’ della sua sicurezza. — Vanno a sfondare i vasi che barricano
la porta.
</p>

<p>
— La vedremo, — rispose il signor Viana, alzandosi.
</p>

<p>
Un capo precedeva il drappello, facendo eseguire alla sua mazza
dei mulinelli vertiginosi.
</p>

<p>
— Voglio provare a spaccargliela fra le mani, — mormorò
Alvaro. — Se vi riesco si persuaderanno che nulla resiste al
fuoco di <i>Caramurà</i>.&nbsp;—
</p>

<p>
Si inginocchiò appoggiando il gomito sinistro sulla gamba e
mirò con profonda attenzione.
</p>

<p>
Il capo aveva cessato di far roteare la mazza e la teneva ritta
e ben alta, come fosse una bandiera.
</p>

<p>
Uno sparo rintronò e l’arma, spezzata a metà, cadde sulla testa
del selvaggio che si piegò sotto l’urto.
</p>

<p>
È impossibile a descrivere l’effetto prodotto da quel colpo che
avrebbe sorpreso anche i più destri bersaglieri d’Europa.
</p>

<p>
Le grida erano cessate istantaneamente, come se uno spavento
indicibile avesse paralizzate tutte quelle gole.
</p>

<p>
Poi lo stupore si tramutò in terrore. I selvaggi, con un insieme
sorprendente avevano voltato i dorsi fuggendo a tutte gambe
attraverso le viuzze del villaggio, chi rifugiandosi nei <i>carbets</i>, chi
nascondendosi dietro la cinta dove già si erano raccolte le donne
ed i fanciulli.
</p>

<p>
Il capo si era invece lasciato cadere al suolo come se la palla
dell’<i>Uomo di Fuoco</i> lo avesse colpito insieme alla mazza.
</p>

<p>
— Che sia morto di paura o che l’abbia veramente ucciso? — disse
Alvaro che rideva a crepapelle, vedendo i selvaggi a fuggire
come lepri.
</p>

<p>
— Ma no, signore, vedo che agita le gambe, — rispose Garcia
che si era spinto fino all’orlo del tetto.
</p>

<p>
Ed infatti l’indiano non pareva che fosse morto, perchè continuava
a muovere le braccia e le mani.
</p>

<p>
Ad un tratto fu veduto balzare in piedi e precipitarsi come
un fulmine dentro il <i>carbet</i> più vicino senza osare raccogliere i
pezzi della sua mazza.
</p>

<p>
<span class="pagenum" id="Page_294">[294]</span>
</p>

<p>
— Credo che ne abbiano abbastanza per ora e che lascieranno
in pace l’<i>Uomo di Fuoco</i>, — disse Alvaro. — Non oseranno
più tornare.
</p>

<p>
— E noi approfitteremo per fare colazione, signore, — disse
Garcia. — Credevo che dovessero guastarmi l’appetito.
</p>

<p>
— Adagio coll’appetito, ragazzo. Non è permesso soddisfarlo
interamente, ghiottone. Dovrai accontentarti d’una mezza galletta
e d’un pezzo di tubero.
</p>

<p>
Dobbiamo essere strettamente economici.&nbsp;—
</p>

<p>
Si sedettero presso il foro, lasciando penzolare le gambe nel
vuoto e sicuri di non venire, almeno pel momento, disturbati, si
divisero fraternamente una delle gallette ed un tubero.
</p>

<p>
Un’abbondante sorsata d’acqua filtrata attraverso i vasi porosi,
surrogò il vino di palma che non potevano procurarsi.
</p>

<p>
I selvaggi si erano tenuti lontani, accontentandosi di sorvegliarli
per impedire che fuggissero, cosa impossibile a tentarsi
d’altronde con quelle cinte così alte che non si potevano superare
e con tanti nemici da affrontare e armati di frecce intinte
nel <i>vulrali</i>.
</p>

<p>
Alvaro non vi pensava affatto, non desiderando provare gli effetti
di quel veleno che abbatteva così prontamente anche le più
feroci belve. Preferiva rimanere assediato e aspettare i Tupinambi.
</p>

<p>
La giornata trascorse tranquilla, senza allarmi, tanto che Alvaro
potè dormire un paio d’ore, mentre il mozzo vegliava, prevedendo
che la notte non sarebbe trascorsa così calma.
</p>

<p>
Qualche ora prima che il sole tramontasse, dall’alto del loro
osservatorio videro entrare nel villaggio numerosi drappelli di
selvaggi, lordi di fango dalla testa alle piante.
</p>

<p>
— Devono essere quelli che si erano slanciati dietro i nostri
compagni, — disse Alvaro che li osservava attentamente.
</p>

<p>
— Vedete Diaz fra loro?
</p>

<p>
— No, Garcia e nemmeno Rospo Enfiato.
</p>

<p>
— Allora sono riusciti a sfuggire all’inseguimento.
</p>

<p>
— Te lo aveva detto che quelli erano due furbi.
</p>

<p>
— Che marcino verso i villaggi dei Tupinambi?
</p>

<p>
— Non ne dubito, — rispose Alvaro. — Il marinaio tenterà
tutto pur di salvarci.
</p>

<p>
— E se i Tupinambi si rifiutassero di seguirlo?
</p>

<p>
— Allora, mio povero Garcia, non ci rimarrà altro che di lasciarci
cucinare e divorare.
</p>

<p>
<span class="pagenum" id="Page_295">[295]</span>
</p>

<p>
— Mi ucciderò con un colpo d’archibugio, signore, — disse
il mozzo.
</p>

<p>
— Non sfuggiresti egualmente alla pentola o alla graticola.
Anzi sarà meglio che tu ti uccida in uno di quei vasi per risparmiare
a loro la fatica di metterti dentro.
</p>

<p>
— Oh! Signore! Non scherzate così!
</p>

<p>
— Bah! Morire ridendo o piangendo è tutt’uno, — disse Alvaro. — Oh!
Ma non corriamo troppo. Non è ancora venuto il
momento di perdere ogni speranza.
</p>

<p>
— E anche di prepararci a battagliare, signore. Vedo i selvaggi
abbandonare le cinte e strisciare lungo le pareti dei <i>carbet</i>.
</p>

<p>
— Stringeranno il cordone d’assedio per impedirci la fuga.
Apriamo gli occhi e non lasciamoci sorprendere.
</p>

<p>
Ceniamo Garcia, finchè abbiamo tempo. La colazione è
stata ben magra e l’appetito invece è terribile.
</p>

<p>
— E domani?
</p>

<p>
— Ci rimane ancora una galletta e ci accontenteremo.&nbsp;—
</p>

<p>
E anche la cena scomparve in pochi minuti, senza riuscire a
calmare la fame che tormentava specialmente Alvaro.
</p>

<p>
Come la sera innanzi, il cielo a poco a poco si era coperto,
sicchè l’oscurità era scesa fittissima. Anzi delle larghe gocce di
pioggia quasi tiepida, cadevano con un sordo crepitìo sui tetti
dei <i>carbets</i>.
</p>

<p>
Gl’indiani pareva che fossero scomparsi o che si fossero rifugiati
nelle capanne e nessun fuoco era stato acceso nei dintorni
della piazza.
</p>

<p>
Quella calma e quell’oscurità non rassicuravano Alvaro, anzi
lo rendevano più inquieto.
</p>

<p>
— Che cerchino di sorprenderci approfittando delle tenebre? — si
domandava ad ogni istante.
</p>

<p>
— Signor Alvaro, — disse Garcia, — se noi tentassimo di
andarcene? Non vedo più i selvaggi.
</p>

<p>
— Non fidarti, ragazzo. Io sono certo che ci spiano e che
aspettano forse il momento di assalirci.
</p>

<p>
Sdraiati presso di me e teniamoci pronti a rispondere.&nbsp;—
</p>

<p>
Si rannicchiarono sulla cima più alta del <i>carbet</i>, l’uno accanto
all’altro, coprendosi con alcune foglie strappate dal tetto e che
avevano delle dimensioni mostruose.
</p>

<p>
I goccioloni continuavano a cadere, crepitando, ed in lontananza
si udiva di tratto in tratto a rumoreggiare il tuono. Nessun
<span class="pagenum" id="Page_296">[296]</span>
lampo però rompeva la profonda oscurità che regnava sull’<i>aldèe</i> e
sopra le mensime foreste che la circondavano.
</p>

<p>
Alvaro che teneva la batteria dell’archibugio nascosta sotto
la casacca onde la polvere dello scodellino non si bagnasse, ascoltava
trattenendo il respiro.
</p>

<p>
Gli pareva di udire degli strani fruscii e perfino di sentire
il tetto a tremare, come se degli uomini lo avessero già scalato.
</p>

<p>
Erano trascorse tre o quattro ore, quando udì a breve distanza
un colpo secco come se un dardo o qualche cosa di simile si fosse
piantato in una trave del tetto.
</p>

<p>
— Avete udito signore? — chiese Garcia che vegliava, facendo
sforzi supremi per non lasciarsi vincere dal sonno.
</p>

<p>
— Sì, — rispose Alvaro.
</p>

<p>
— Devono averci lanciata addosso una freccia colla speranza
di colpirci.
</p>

<p>
— Non certo colla <i>gravatana</i>, — rispose Alvaro. — Quelle
cannuccie non fanno rumore.
</p>

<p>
— Mi sembra di scorgere un’asta verso l’orlo del tetto.
</p>

<p>
— Andiamo a vedere, Garcia.
</p>

<p>
— Badate, signore. Potreste riceverne una nei fianchi e voi
sapete che il <i>vulrali</i> non risparmia nessuno.
</p>

<p>
— Con questa oscurità non si può mirare.&nbsp;—
</p>

<p>
Si coricò sul ventre e si mise a strisciare verso il margine del
tetto. I suoi occhi, abituati già alle tenebre, avevano scorta un’asta
che non doveva essere una freccia comune.
</p>

<p>
La raggiunse e un lieve grido di stupore gli sfuggì.
</p>

<p>
Era una canna di bambù lunga quasi un metro, foggiata a
freccia, che doveva essere stata lanciata da uno di quei grandi
archi che aveva già veduto nelle mani di alcuni selvaggi ed a
metà vi era attaccata una sottile corda che sembrava formata con
tendini intrecciati.
</p>

<p>
Quella corda si prolungava fuori dell’orlo del tetto. Alvaro si
provò a tirare e trovò della resistenza come se all’opposta estremità
vi fosse appeso qualche oggetto.
</p>

<p>
— Che cosa sarà, — si chiese. — E perchè hanno lanciata
questa freccia?&nbsp;—
</p>

<p>
Tirò a se con tutte le forze e udì un urto contro la parete inferiore
del <i>carbet</i>.
</p>

<p>
— Signore? — chiese Garcia che lo aveva raggiunto. — Che
cosa issate?
</p>

<p>
<span class="pagenum" id="Page_297">[297]</span>
</p>

<p>
— Non lo so.
</p>

<p>
— Qualche selvaggio?
</p>

<p>
— Peserebbe ben di più.&nbsp;—
</p>

<p>
Ritirò rapidamente la cordicella e mise le mani su un <i>pagara</i>,
uno di quei canestri usati dagl’indiani per porvi le loro provviste.
</p>

<p>
Lo afferrò pel manico e lo trasse a sè, aiutato da Garcia.
</p>

<p>
— Che mistero è questo? Ah! Garcia!... Il tuo archibugio!&nbsp;—
</p>

<p>
Per quanto la cosa potesse sembrare inverosimile, Alvaro non
si era ingannato. Quel <i>pagara</i> che era lungo quasi due metri,
sotto le foglie che lo coprivano nascondeva l’archibugio che i
Tupy avevano preso al ragazzo e avevano affidato al <i>pyaie</i> della
tribù.
</p>

<p>
E non era tutto. Quel misterioso protettore degli assediati
non aveva solamente pensato a fornirli d’un terribile istrumento
di difesa, bensì anche di viveri, onde potessero prolungare la resistenza.
</p>

<p>
Ed infatti il <i>pagara</i>, oltre quell’arma preziosissima, conteneva
due dozzine di gallette di mandioca, dei tuberi simili a quelli che
avevano mangiati a colazione, ed un uccello grosso come un tacchino
e già arrostito e perfino una zucca piena di un liquido
forte, probabilmente del <i>casciri</i>.
</p>

<p>
— Signore, — disse il mozzo, — chi può averci mandate tutte
queste cose che per noi sono preziose più delle munizioni?
</p>

<p>
— Chi?
</p>

<p>
— Ah! Sì, non può essere stato altri che quel bravo ragazzo.
</p>

<p>
— Si, Garcia, — disse Alvaro, — Japy, l’amico fedele del
marinaio.
</p>

<p>
Ora sfido i Tupy a prenderci. Due fucili e viveri per una settimana!
Possiamo aspettare, senza angoscie e senza paure, l’arrivo
dei Tupinambi.&nbsp;—
</p>

<p>
<span class="pagenum" id="Page_298">[298]</span>
</p>

<div class="chapter">
<h2 id="cap30">CAPITOLO XXX.
<span class="smaller">Fra il fuoco e le freccie.</span></h2>
</div>

<p>
Sì, solo Japy, quel bravo ragazzo che aveva già date ai due
<i>pyaie</i> bianchi tante prove di amicizia quando si trovavano prigionieri
degli Eimuri, aveva potuto interessarsi della loro critica
situazione.
</p>

<p>
Approfittando della confusione che regnava nell’<i>aldèe</i> e dell’oscurità,
doveva prima aver rubato il fucile che custodiva lo
stregone della tribù e quindi far raccolta di viveri, poichè non doveva
ignorare che nel <i>carbet</i> non poteva regnare certo l’abbondanza.
</p>

<p>
Quel soccorso inaspettato e preziosissimo, aveva ridato animo ai
due assediati i quali già cominciavano a disperare sull’esito finale
di quel blocco. Padroni ormai di due archibugi, ben forniti di
munizioni e di viveri, si sentivano capaci di tener testa a qualsiasi
assalto, e di attendere, senza troppo inquietarsi, la fine di
quell’avventura.
</p>

<p>
Forse in quel momento i Tupinambi erano già in cammino e
s’avanzavano a marcie forzate verso l’<i>aldèe</i> dei Tupy, i loro secolari
nemici che inquietavano incessantemente le loro tribù per
provvedersi di carne umana.
</p>

<p>
— Eccoci diventati invincibili, — disse Alvaro, dopo essersi
assicurato che l’archibugio di Garcia non era stato guastato. — Quando
i Tupy ci vedranno entrambi armati, mancherà loro il
coraggio di ritentare un nuovo attacco.&nbsp;—
</p>

<p>
Mio caro ragazzo, non credevo di avere tanta fortuna. Decisamente
noi siamo nati sotto una buona stella e comincio a credere
che i brasiliani non riusciranno mai a piantare i loro denti nelle
nostre carni.
</p>

<p>
— Quale sorpresa per quei selvaggi quando s’accorgeranno che
il fucile è scomparso dalla capanna del loro stregone e che è volato
nelle nostre mani! — disse il mozzo.
</p>

<p>
— Acquisteremo fama di essere dei <i>pyaie</i> insuperabili e non
mi sorprenderei se mangiassero il loro stregone.
</p>

<p>
— Povero diavolo!
</p>

<p>
<span class="pagenum" id="Page_299">[299]</span>
</p>

<p>
— Ma che cosa fanno quei selvaggi? Mi sembra impossibile
che non approfittino di questa oscurità per tentare qualche cosa.
</p>

<p>
Questa calma non mi rassicura.
</p>

<p>
— Eppure, signore, non vedo alcuna ombra umana aggirarsi
per la piazza e non odo alcun rumore.
</p>

<p>
— Nondimeno non lasciamoci cogliere dal sonno; anzi raddoppiamo
la vigilanza.
</p>

<p>
To’! Non hai udito questo colpo sordo? Si direbbe che è caduto
qualche albero.
</p>

<p>
— Avranno chiusa la porta di qualche <i>carbet</i> o della cinta.
</p>

<p>
— Uhm! Ti dico che i selvaggi non dormono.
</p>

<p>
— Abbiamo due archibugi, signore.
</p>

<p>
— E li faremo tuonare, Garcia, — disse Alvaro. — Tu veglia
da quella parte, mentre io sorveglio la piazza da questa.
</p>

<p>
Al primo allarme fa fuoco, senza attendere il mio comando.
</p>

<p>
Non tiri già troppo male.&nbsp;—
</p>

<p>
Scesero i due versanti opposti del tetto, accostandosi ai margini
per meglio dominare la piazza e attesero pazientemente l’alba.
</p>

<p>
I Tupy dovevano essere occupati in qualche operazione misteriosa.
</p>

<p>
Di quando in quando agli orecchi degli assediati giungevano
dei colpi sordi come se dei tronchi d’albero venissero rotolati per
la piazza e si udivano anche dei bisbigli sommessi, come se venissero
impartiti degli ordini a bassa voce.
</p>

<p>
Qualche volta delle ombre umane attraversavano velocemente
l’<i>aldèe</i> senza produrre alcun rumore e scomparivano dietro i <i>carbets</i>
che sorgevano intorno alla piazza.
</p>

<p>
Alvaro si sforzava invano di comprendere quale lavoro stavano
eseguendo gli assedianti. L’oscurità e anche la pioggia che
non aveva cessato di cadere, gl’impedivano di discernere ciò che
accadeva alle estremità della piazza.
</p>

<p>
— Che si preparino a stringere il blocco? — si domandava. — Sapremo
resistere egualmente e tener duro fino all’arrivo di
Diaz.&nbsp;—
</p>

<p>
Finalmente le tenebre si diradarono e anche i goccioloni cessarono
di cadere.
</p>

<p>
I suoi timori si erano avverati.
</p>

<p>
I Tupy per non esporsi al fuoco degli assedianti, fuoco che temevano
così immensamente, durante la notte avevano circondata
la piazza con grossi tronchi d’albero, perfettamente rotondi e privi
<span class="pagenum" id="Page_300">[300]</span>
di rami e che si potevano, anche senza troppo fatica, far rotolare
e spingere verso il <i>carbet</i>.
</p>

<p>
Dietro a quelle barricate mobili si erano già nascosti numerosi
guerrieri armati di archi e di <i>gravatane</i>, pronti a saettare
gli assedianti.
</p>

<p>
— È un assedio in piena regola, — disse Alvaro, che si era
ritirato precipitosamente verso il buco che serviva da finestra alla
capanna, onde evitare quelle pericolose frecce. — Mio caro Garcia
saremo costretti a sloggiare se quei tronchi d’alberi verranno spinti
attraverso la piazza.
</p>

<p>
Non credevo che questi selvaggi fossero così astuti.
</p>

<p>
— Che finiscano per prenderci, signore? — chiese il mozzo
con qualche apprensione.
</p>

<p>
— Potremo opporre una lunga resistenza dentro il <i>carbet</i>. Se
sarà necessario apriremo delle feritoie e non faremo risparmio di
munizioni.
</p>

<p>
Ne siamo già ben provvisti.
</p>

<p>
Cala i viveri intanto.
</p>

<p>
— Oh! Il bel tacchino, signore!
</p>

<p>
— Se non sarà precisamente un tacchino, non avendone io
mai veduti in queste foreste, l’uccello è ben grosso e ne avremo
per un paio di giorni.
</p>

<p>
— Sgombrate anche voi?
</p>

<p>
— No, anzi faremo prima alcune scariche per far capire agli
assediati che abbiamo ora due archibugi invece d’uno.
</p>

<p>
Ciò produrrà un certo effetto su quei cannibali.&nbsp;—
</p>

<p>
I Tupy, che parevano decisi a farla finita coi due europei, avevano
cominciato a far rotolare i tronchi, cercando di tenersi ben
nascosti per non esporsi ai colpi d’archibugio d’Alvaro.
</p>

<p>
— Sali, Garcia! — gridò il signor Viana che cominciava a
diventare inquieto. — Non lasciamoli avvicinarsi fino alle pareti
del <i>carbet</i>.
</p>

<p>
Il mozzo che aveva già messe in salvo le provviste, saliva precipitosamente.
</p>

<p>
— Un colpo a destra ed un colpo a sinistra, — disse Alvaro. — Cerca
di far scoppiare qualche testa, se lo puoi.&nbsp;—
</p>

<p>
I selvaggi, quantunque non fossero ancora giunti a buona portata,
avevano già cominciato a scagliare delle freccie servendosi
di preferenza dei loro archi e qualcuna era già giunta fino al
<i>carbet</i> piantandosi nelle pareti.
</p>

<p>
<span class="pagenum" id="Page_301">[301]</span>
</p>

<p>
Garcia ed Alvaro fecero fuoco uno dopo l’altro.
</p>

<p>
Udendo quelle due detonazioni, i Tupy alzarono grida altissime
e abbandonarono precipitosamente le barricate salvandosi nei
<i>carbets</i> vicini.
</p>

<p>
La loro sorpresa doveva essere ben grande nel vedere entrambi
gli assediati armati di quei terribili istrumenti di distruzione,
mentre il giorno innanzi il solo Alvaro ne era provvisto.
</p>

<p>
Quale potenza avevano dunque quei <i>pyaie</i> dalla pelle bianca
per rapire così facilmente al cielo il fuoco che fulminava?
</p>

<p>
I due colpi d’archibugio erano andati a vuoto; tuttavia lo spavento
dei selvaggi era stato egualmente intenso.
</p>

<p>
La collera non doveva però tardare ad avere la prevalenza e
vincere quel momento di terrore.
</p>

<p>
Ed infatti non erano trascorsi dieci minuti quando si videro i
selvaggi precipitarsi nuovamente fuori dai <i>carbets</i> e raggiungere
le barricate.
</p>

<p>
Ululavano spaventosamente, lanciando nuvoli di freccie; mentre
i loro capi pronunciavano arringhe infuocate per incoraggiarli e
spingerli all’attacco.
</p>

<p>
Due uomini soli che da ventiquattro ore tenevano in iscacco
una intera tribù che godeva fama di essere invincibile, era cosa
inaudita e anche vergognosa.
</p>

<p>
— Garcia, — disse Alvaro. — Non perdiamoci d’animo o verremo
presi.
</p>

<p>
I selvaggi si preparano per un tentativo supremo.
</p>

<p>
Se non riusciamo a respingerli, domani verremo mangiati.
</p>

<p>
— Ah! Signore! Comincio ad aver paura.
</p>

<p>
— Orsù fuoco e non risparmiar nessuno.&nbsp;—
</p>

<p>
I tronchi d’albero, spinti da decine e decine di braccia, rotolavano,
mentre numerosi arcieri mandavano frecce verso il tetto
facendo uso di archi e di gravatane.
</p>

<p>
Alvaro e Garcia, inginocchiati l’uno presso l’altro, aprirono il
fuoco abbattendo due arcieri che avevano commessa l’imprudenza
di mostrarsi.
</p>

<p>
Quel doppio colpo rallentò per un momento lo slancio degli
assalitori. Quelle detonazioni producevano sempre su di loro un
effetto disastroso che non riuscivano a vincere.
</p>

<p>
— Garcia, — disse Alvaro che non aveva troppa fiducia nell’abilità
del ragazzo. — Carica gli archibugi e lascia a me la
cura di abbattere quelle canaglie.
</p>

<p>
<span class="pagenum" id="Page_302">[302]</span>
</p>

<p>
Non puoi essere sempre fortunato nei tuoi tiri.
</p>

<p>
— Sì, signore e poi le mie braccia tremano.
</p>

<p>
— Non temere; riusciremo a respingerli.&nbsp;—
</p>

<p>
E riprese il fuoco, mentre il mozzo ricaricava precipitosamente
gli archibugi.
</p>

<p>
I colpi spesseggiavano e non risparmiavano gli assalitori.
</p>

<p>
Ogni palla abbatteva un uomo ora a destra, ora a sinistra, ora
dinanzi ed ora di dietro, giacchè gl’indiani s’avanzavano da tutte
le parti.
</p>

<p>
Ad ogni indiano che cadeva, i suoi compagni s’arrestavano un
momento vociferando spaventosamente, ma poi riprendevano l’avanzata
fino a quando un altro stramazzava.
</p>

<p>
Già le freccie cominciavano a cadere intorno ad Alvaro e la
posizione diventava ormai insostenibile, quando un avvenimento
fortunato arrestò l’attacco.
</p>

<p>
Già da qualche minuto il portoghese aveva notato fra gli assedianti,
la presenza d’un indiano di alta statura, che portava
sulla testa un diadema di penne di tucano e che aveva il petto
e le braccia adorne di numerose collane formate da granelli d’oro
e da certe pietre risplendenti che erano forse dei diamanti
greggi<a class="tag" id="tag13" href="#note13">[13]</a>.
</p>

<p>
Immaginandosi che potesse essere il capo della tribù, non avendone
veduti altri così riccamente adorni, gli aveva fatto fuoco
addosso per ben tre volte senza riuscire mai a colpirlo.
</p>

<p>
Avendolo veduto slanciarsi sulla cima d’uno di quei tronchi
che gl’indiani facevano rotolare, forse per meglio osservare la posizione
occupata dagli assedianti o per colpirli con qualche freccia,
Alvaro che già lo spiava e che aveva appena ricevuto da
Garcia un archibugio carico, aveva sparato precipitosamente.
</p>

<p>
La palla era giunta a destinazione.
</p>

<p>
Il capo, ferito in mezzo al petto, era stramazzato dietro al
tronco, dopo aver spiccato un salto in aria.
</p>

<p>
La caduta di quel guerriero aveva sparso fra gli assedianti un
panico indicibile.
</p>

<p>
Tutti i selvaggi erano fuggiti a gambe levate, come se una
mitragliatrice avesse sparsa la morte fra le loro file, gettando archi,
<i>gravatane</i> e mazze per essere più lesti.
</p>

<p>
<span class="pagenum" id="Page_303">[303]</span>
</p>

<p>
Mai fuga era stata più completa, nè più rapida.
</p>

<p>
— Signore, — disse il mozzo, sorpreso da quella improvvisa
ritirata. — Che colpo maestro avete fatto voi?
</p>

<p>
— Credo di aver ucciso il capo della tribù, — rispose Alvaro. — Erano
già parecchi minuti che lo spiavo per mandarlo all’altro
mondo con una palla nel petto o nel cervello.
</p>

<p>
— Che ne abbiano abbastanza?
</p>

<p>
— È quello che vedremo, mio caro Garcia.
</p>

<p>
— Non si scorgono più.
</p>

<p>
— Se quello che ho ucciso è veramente un capo non lo lascieranno
lì. Ah! Ecco, li vedi avanzarsi strisciando dietro i
tronchi degli alberi? Vanno a raccogliere il cadavere.
</p>

<p>
— Li vedo, signore.
</p>

<p>
— Quel selvaggio doveva essere un personaggio importantissimo.&nbsp;—
</p>

<p>
Degl’indiani usciti dal <i>carbet</i> più vicino, strisciavano in mezzo
ai tronchi d’albero, cercando di avvicinarsi al cadavere del capo.
</p>

<p>
Alvaro avrebbe potuto fucilarli con tutta facilità, giacchè dall’alto
del tetto li scorgeva distintamente, invece li lasciò fare.
Non voleva inasprirli maggiormente, dopo il furioso assalto tentato
pochi minuti prima e che per poco non aveva avuto terribili
conseguenze.
</p>

<p>
Vide raccogliere il cadavere del guerriero e trasportarlo in uno
dei <i>carbets</i> più prossimi.
</p>

<p>
— Sì, — disse al mozzo che lo interrogava. — Devo aver ucciso
uno dei più famosi guerrieri.
</p>

<p>
— Mi stupisco che non cerchino di vendicarlo, — rispose
Garcia.
</p>

<p>
— Rimanderanno la vendetta a momento più opportuno. Mio
caro ragazzo, difendiamoci disperatamente perchè se cadiamo vivi
nelle mani di quegli antropofagi, chissà a quali spaventevoli torture
ci sottoporranno, prima di metterci sulla graticola.
</p>

<p>
— Signor Alvaro, comincio a disperare.
</p>

<p>
— Io non ancora, — rispose il signor Viana. — Finchè avremo
palle, polvere e viveri non dobbiamo perderci d’animo.
</p>

<p>
— Sperate sempre nei Tupinambi?
</p>

<p>
— Sempre, Garcia.
</p>

<p>
— Se giungessero prima di domani!
</p>

<p>
— Lasciamo i selvaggi e mangiamo un boccone giacchè ci
lasciano tranquilli.&nbsp;—
</p>

<p>
<span class="pagenum" id="Page_304">[304]</span>
</p>

<p>
I Tupy si erano tutti ritirati trasportando il cadavere del capo
e degli altri caduti durante quel breve, ma terribile combattimento,
senza più occuparsi delle barricate.
</p>

<p>
Solamente alcuni guerrieri erano rimasti nascosti dietro gli
angoli dei <i>carbets</i> per impedire la fuga agli assediati.
</p>

<p>
Delle grida lamentevoli echeggiavano nelle ultime capanne che
si addossavano alle cinte, grida e pianti di uomini, di donne e di
fanciulli.
</p>

<p>
Pareva che la tribù intera piangesse la morte del capo.
</p>

<p>
Alvaro, profondamente impressionato, aveva ingollato a stento
pochi bocconi, poi si era rimesso in osservazione sulla cima del
<i>carbet</i>.
</p>

<p>
Sentiva per istinto che qualche tremendo pericolo lo minacciava
e che quei selvaggi non avrebbero tardato a vendicare la
morte del valoroso guerriero e dei suoi compagni.
</p>

<p>
Garcia poi era in preda ad un vero spavento e guardava con
orrore le gigantesche pentole che barricavano la porta della capanna,
entro una delle quali, presto o tardi, avrebbe dovuto cucinare.
</p>

<p>
Tuttavia anche quella giornata trascorse senza allarmi. Gl’indiani
non avevano cessato di urlare lugubramente e di suonare i
loro pifferi di guerra.
</p>

<p>
Quando il sole scomparve e le tenebre invasero l’<i>aldèe</i>, grida
e suoni cessarono improvvisamente.
</p>

<p>
Alvaro, assai preoccupato, guardò il mozzo che di quando in
quando era scosso da un tremito.
</p>

<p>
— Hai paura è vero, mio povero Garcia? — gli chiese.
</p>

<p>
— Mi pare che la morte mi sfiori, — rispose il mozzo. — Che
domani siamo ancora vivi?&nbsp;—
</p>

<p>
Alvaro non ebbe il coraggio di rispondere. Si rizzò portandosi
verso la parte più alta del <i>carbet</i> ed interrogò ansiosamente
l’orizzonte, spingendo gli sguardi verso ponente dove il cielo ancora
rosseggiava.
</p>

<p>
— Ancora nulla, — mormorò. — Che giungano troppo tardi?
</p>

<p>
Si lasciò cadere sul tetto mettendosi il fucile fra le ginocchia.
</p>

<p>
Le tenebre cadevano rapidissime anche verso ponente, coprendo
la striscia rossastra la quale si dileguava con fantastica velocità e
nel villaggio regnava il più profondo silenzio. Si avrebbe detto
che gl’indiani avevano abbandonate le loro capanne.
</p>

<p>
— Che cosa fanno? Che cosa preparano? — si chiedeva con
angoscia Alvaro. — Questo silenzio mi fa paura!&nbsp;—
</p>

<p>
<span class="pagenum" id="Page_305">[305]</span>
</p>

<div class="figcenter"><a id="fill-305"></a>
  <img src="images/ill-305.jpg" alt="">
<p class="caption">Ora appariva in mezzo alle fiamme, ora scompariva in mezzo ai turbini.... (<span class="smcap">Cap. XXX</span>).</p>
</div>

<p>
<span class="pagenum" id="Page_307">[307]</span>
</p>

<p>
Ad un tratto un punto luminoso attraversò velocemente la
piazza e cadde sul tetto.
</p>

<p>
Alvaro era balzato in piedi mandando un grido d’angoscia.
</p>

<p>
— Siamo perduti!&nbsp;—
</p>

<p>
Aveva capito il piano infernale dei Tupy.
</p>

<p>
Quei terribili antropofagi, disperando ormai di riuscire ad impadronirsi
dei due europei vivi, si preparavano a bruciarli dentro
la loro fortezza come belve feroci.
</p>

<p>
Rinunciavano all’arrosto, forse lungamente sospirato, pur di
vendicare la morte del loro capo.
</p>

<p>
— Garcia! — gridò Alvaro. — Non cessare il fuoco e preparati
a seguirmi quando te ne darò il segnale.
</p>

<p>
— Signore, — balbettò il povero ragazzo. — Ci arrostiranno.
</p>

<p>
— Sì, col fuoco vogliono vincere l’<i>Uomo di fuoco</i>, — rispose
Alvaro con ira. — Ebbene daremo battaglia e resisteremo finchè
avremo una palla e un granello di polvere.&nbsp;—
</p>

<p>
Le freccie incendiarie, che erano munite verso la punta d’un
batuffolo di cotone impregnato di resina, giungevano da tutte le
parti piantandosi nel tetto e contro le pareti.
</p>

<p>
Gli strati di foglie cominciavano a fumare, essendo ancora un
po’ umidi ma già qualche fiammella serpeggiava sull’orlo del tetto.
</p>

<p>
Alvaro e Garcia sparavano all’impazzata ora a destra, ora a
sinistra, ora dinanzi ed ora di dietro.
</p>

<p>
Le loro detonazioni si confondevano colle urla furibonde dei
selvaggi.
</p>

<p>
Gli spari si succedevano agli spari, ma con ben poco successo,
perchè dalla parte degli assedianti regnava oscurità completa.
</p>

<p>
Non si vedevano che le freccie partire senza riuscire a scorgere
gli arcieri che si tenevano ben nascosti dietro ai tronchi
degli alberi.
</p>

<p>
Il fumo già avvolgeva i due portoghesi e le fiamme continuavano
a divorare l’orlo del tetto, spargendo all’intorno una luce
sinistra.
</p>

<p>
L’<i>Uomo di fuoco</i>, ritto sul culmine del <i>carbet</i> continuava a
sparare, sordo alle preghiere di Garcia il quale lo consigliava di
abbandonare quel punto pericoloso, ormai battuto dalle freccie
incendiarie.
</p>

<p>
— Prendete! — urlava, in preda ad una viva esaltazione, ogni
volta che scaricava l’archibugio. — Ecco la risposta di <i>Caramurà</i>!
Venite a prendermi se l’osate!&nbsp;—
</p>

<p>
<span class="pagenum" id="Page_308">[308]</span>
</p>

<p>
Ora scompariva in mezzo ai turbini di fumo che il vento spingeva
verso ponente ed ora appariva alla luce delle fiamme come
un dio della guerra, tuonando furiosamente contro quelle centinaia
e centinaia di nemici.
</p>

<p>
Ma il fuoco guadagnava rapidamente. Le travi cominciavano
a cadere e gli strati di foglie fiammeggiavano su tutti i punti. Il
tetto minacciava di cadere seco trascinando i difensori.
</p>

<p>
— In ritirata, Garcia! — gridò ad un tratto Alvaro, che aveva
finalmente compreso il pericolo che lo minacciava.
</p>

<p>
Si slanciò in mezzo ai turbini di fumo e si lasciò scivolare nell’interno
del <i>carbet</i>.
</p>

<p>
Anche le pareti cominciavano a bruciare e nella capanna regnava
già un calore insopportabile, un calore da forno.
</p>

<p>
Alvaro gettò intorno a se uno sguardo disperato.
</p>

<p>
— È finita, — ruggì. — Ebbene, sia; ma morremo coll’arme
in pugno.&nbsp;—
</p>

<p>
Spostò alcuni vasi e si slanciò sulla piazza gridando a Garcia:
</p>

<p>
— Carichiamo a fondo! Mostreremo a questi antropofagi come
sanno morire gli uomini dalla pelle bianca!&nbsp;—
</p>

<p>
<span class="pagenum" id="Page_309">[309]</span>
</p>

<div class="chapter">
<h2 id="cap31">CAPITOLO XXXI.
<span class="smaller">La ritirata di Diaz.</span></h2>
</div>

<p>
Il marinaio e Rospo Enfiato, più fortunati di Alvaro, avevano
rapidamente approfittato del terrore che aveva invasi i Tupy dopo
quel primo colpo d’archibugio.
</p>

<p>
Mentre i selvaggi si sbandavano da tutte le parti, si erano
slanciati in un viottolo laterale che serpeggiava fra i <i>carbets</i> fuggendo
disperatamente verso la cinta, credendo in buona fede di
aver alle spalle anche Alvaro.
</p>

<p>
Giunti dietro la palizzata, in prossimità della porta che Japy
non aveva ancora chiusa, con loro stupore si erano accorti di essere
soli.
</p>

<p>
— Il disgraziato si è smarrito! — aveva esclamato Diaz, facendo
un gesto di disperazione. — Invece di fuggire verso le cinte
si è diretto verso il centro dell’<i>aldèe</i>.
</p>

<p>
Rospo Enfiato, torniamo e cerchiamo di salvarlo!&nbsp;—
</p>

<p>
Il Tupinambi lo afferrò invece strettamente per un braccio dicendogli:
</p>

<p>
— La pelle pesa indosso al <i>pyaie</i> bianco? Eccoli che arrivano
i Tupy. Fuggi se vuoi salvare la vita.
</p>

<p>
I Tupinambi vendicheranno la morte degli uomini dalla pelle
bianca.&nbsp;—
</p>

<p>
I Tupy, rimessisi dalla sorpresa e dal terrore, avevano ripresa
la corsa.
</p>

<p>
Avendo scorti quei due uomini fuggire verso la cinta, si erano
subito immaginati che potessero essere dei nemici e si erano scagliati
sulle loro traccie agitando furiosamente le mazze.
</p>

<p>
Erano un centinaio per lo meno. Volerli affrontare sarebbe
stato come correre incontro ad una morte più che certa, specialmente
colle povere armi di cui disponevano Diaz e l’indiano.
</p>

<p>
Avessero avuto degli archibugi, avrebbero forse avuta qualche
speranza di arrestarli e anche di sgominarli; colle <i>gravatane</i> c’era
ben poco da sperare.
</p>

<p>
Diaz aveva subito capito che la partita era ormai irreparabilmente
<span class="pagenum" id="Page_310">[310]</span>
perduta e che non era il momento di occuparsi del disgraziato
Alvaro.
</p>

<p>
Rospo Enfiato aveva già varcata la porta e correva come un
cervo attraverso la tenebrosa prateria, dirigendosi verso la foresta,
la cui massa imponente giganteggiava cinquecento passi più innanzi.
</p>

<p>
Con uno sforzo disperato lo raggiunse, mentre i Tupy si disperdevano
per la pianura ululando ferocemente.
</p>

<p>
— Verso il fiume, — disse Diaz. — È necessario raggiungere
la barca, se non ce l’hanno portata via.
</p>

<p>
— Sì, al fiume, — rispose il Rospo. — La nostra salvezza sta
nella savana sommersa.&nbsp;—
</p>

<p>
Avevano raggiunta la immensa foresta.
</p>

<p>
Il Tupinambi si orizzontò rapidamente, poi riprese la fuga seguito
da Diaz il quale ormai già abituato alle lunghe corse degl’indiani,
aveva acquistata un’agilità straordinaria.
</p>

<p>
I Tupy continuavano ad inseguirli con accanimento, ma costretti
a cercare le tracce, dovevano di frequente arrestarsi, e come
si può ben immaginare, i due fuggiaschi ne approfittavano
per guadagnare sempre via.
</p>

<p>
Rospo Enfiato teneva una via quasi diritta, essendo quella
parte della macchia formata da sole palme della cera, alberi che
non crescono l’uno a fianco dell’altro e che essendo altissimi spingono
molto in alto le liane e tutte le piante parassite che ingombrano
le boscaglie brasiliane. Ogni mezz’ora concedeva al compagno
un breve riposo, poi ripartiva spronato dalle grida dei Tupy
che non cessavano di echeggiare in lontananza.
</p>

<p>
Verso le tre del mattino, entrambi esausti, giungevano sulle
rive del fiume.
</p>

<p>
Rospo Enfiato diede uno sguardo alla riva e scorgendo verso
levante il promontorio su cui si ergeva il villaggio che già avevano
notato, ridiscese verso ponente.
</p>

<p>
Percorsi sette od ottocento passi, si arrestò presso un albero
che bagnava nel fiume le sue radici, esclamando con accento
giulivo:
</p>

<p>
— La <i>canoa</i>! Il gran <i>pyaie</i> bianco mi aiuti.&nbsp;—
</p>

<p>
La liana che tratteneva la scialuppa non era stata scoperta
dai selvaggi del villaggio.
</p>

<p>
Unendo i loro sforzi, l’indiano e Diaz trassero a galla la <i>canoa</i>
scostando le enormi foglie delle <i>victorie</i> che la coprivano,
<span class="pagenum" id="Page_311">[311]</span>
poi servendosi dei due vasi che vi stavano dentro, rapidamente
la vuotarono.
</p>

<p>
— Alla savana, — disse il Rospo, prendendo le pagaie.
</p>

<p>
La corrente era piuttosto rapida e aiutava potentemente la canoa,
spinta anche dalle quattro <i>pagaie</i>; in meno di tre ore raggiunse
la savana sommersa, senza aver fatto alcun cattivo incontro.
</p>

<p>
Già i Tupy da parecchio tempo non si udivano più. Dovevano
essersi fermati nella foresta, credendo forse che i fuggiaschi avessero
trovato qualche nascondiglio.
</p>

<p>
— Dove potremo trovare i Tupinambi? — chiese Diaz, quando
ebbero lasciata la foce del fiume.
</p>

<p>
— Andiamo alla grande <i>aldèe</i> di Tulipa, — rispose il Rospo. — Sono
certo di trovarvi già i miei compatriotti. Le orde degli
Eimuri si sono ritirate ormai ed altre sono state distrutte.
</p>

<p>
— Quando vi potremo giungere?
</p>

<p>
— Prima del tramonto.
</p>

<p>
— Sicchè ci saranno necessarii almeno due giorni prima di
giungere addosso all’<i>aldèe</i> dei Tupy.
</p>

<p>
Potrà resistere Alvaro, ammesso che si sia barricato in qualche
capanna?
</p>

<p>
— Anche se l’avranno preso, non lo mangeranno subito, — disse
il Rospo. — I prigionieri vengono serbati per le grandi solennità,
tu lo sai.
</p>

<p>
— Che vengano i tuoi compatriotti?
</p>

<p>
— L’<i>Uomo di fuoco</i> è troppo prezioso per lasciarlo nelle mani
dei Tupy. Pensa quale potenza acquisterebbe la nostra tribù
con un <i>pyaie</i> così potente che possiede il fuoco celeste che tuona
e uccide ad una così grande distanza.
</p>

<p>
— È vero, — disse Diaz.
</p>

<p>
— Tutti sarebbero orgogliosi di avere un tale uomo. Io anzi
sono quasi certo che anche i suoi nemici non oserebbero divorarlo.
</p>

<p>
— Nondimeno non sono affatto tranquillo sulla sua sorte e
vorrei già.....&nbsp;—
</p>

<p>
Diaz si era bruscamente alzato deponendo la pagaia e guardava
verso la riva vicina che era spaccata da un piccolo corso
d’acqua ingombro d’isolotti.
</p>

<p>
— Che cosa guardi? — chiese il Rospo.
</p>

<p>
— Ho udito un sibilo echeggiare laggiù, fra quelle canne palustri.
</p>

<p>
<span class="pagenum" id="Page_312">[312]</span>
</p>

<p>
— Sarà stato qualche tapiro, — disse il Rospo. — Quegli animali
abbondano sulle rive delle savane.
</p>

<p>
— A me parve il sibilo d’una freccia.
</p>

<p>
— Che i Tupy immaginandosi che noi ci saremmo rifugiati
nella savana, siano scesi lungo le rive di quel fiumicello? — si
chiese il Tupinambi con una certa inquietudine. — È bensì vero
che noi abbiamo la <i>canoa</i> e che non saremo così sciocchi d’approdare.
</p>

<p>
— Tu sai che ne posseggono anche loro, — disse Diaz.
</p>

<p>
— Purtroppo, — rispose l’indiano.
</p>

<p>
Lanciò un rapido sguardo sulla savana e vedendo a breve distanza
un gruppo d’isolotti boscosi, aggiunse:
</p>

<p>
— Se noi prendessimo terra fino a che spunta il sole? Desidererei
sapere se i Tupy si preparano a darci la caccia anche
sulle acque della savana, prima d’intraprenderne la traversata.
</p>

<p>
— Condivido pienamente la tua idea, — rispose il marinaio
di Solis. — Saremo più sicuri in mezzo a quelle piante che su
questa <i>canoa</i> che è scoperta.
</p>

<p>
— Diamo dentro ai remi, uomo bianco.&nbsp;—
</p>

<p>
Volsero le spalle alla sponda e si diressero frettolosamente
verso una di quelle isole, approdando sulla più vasta che era coperta
da una vegetazione foltissima.
</p>

<p>
Essendo la riva ingombra di paletuvieri, nascosero la canoa
sotto i rami contorti di quelle piante, poi passando di tronco in
tronco giunsero a terra.
</p>

<p>
— Aspettami, — disse Rospo Enfiato, accostandosi ad una
palma altissima, dal tronco diritto ed esile. — Di lassù potrò vedere
se i Tupy ci hanno seguiti sulla savana.&nbsp;—
</p>

<p>
S’arrampicò lestamente sulla pianta fino a raggiungere le immense
foglie piumate, ma vi era appena giunto che il marinaio
di Solis lo vide ridiscendere precipitosamente.
</p>

<p>
— S’accostano? — gli chiese.
</p>

<p>
— No, — rispose l’indiano.
</p>

<p>
— Allora perchè sei subito sceso?
</p>

<p>
— Ho veduto un fuoco ardere sulla riva.
</p>

<p>
— Verso la foce di quel fiumicello?
</p>

<p>
— Sì, — confermò l’indiano — ed ho veduto anche delle ombre
umane agitarsi presso la savana.
</p>

<p>
— Chi credi che siano? — chiese Diaz dopo qualche istante
di silenzio.
</p>

<p>
<span class="pagenum" id="Page_313">[313]</span>
</p>

<p>
— Non certo i tuoi amici.
</p>

<p>
— Dei Tupy?
</p>

<p>
— Od altri che non saranno meno pericolosi per noi. I Caheti
hanno emigrato verso l’interno e quelli non sono migliori dei Tupy.
</p>

<p>
— Ecco della gente che ci farà perdere del tempo troppo prezioso.
Se ripartissimo?
</p>

<p>
— Non ti consiglierei. La notte è ancora oscura e potremmo
trovare sulla nostra rotta delle <i>canoe</i>.
</p>

<p>
Attraversiamo l’isola e andiamo a vedere se sulla riva opposta
si scorgono delle scialuppe. Io comincio a non essere tranquillo.
</p>

<p>
— Andiamo, — disse Diaz.
</p>

<p>
Presero le <i>gravatane</i> e s’inoltrarono attraverso le piante, scostando
con precauzione le liane, non ignorando che le isole delle
savane prossime alle rive, servivano sovente di rifugio ad animali
pericolosi.
</p>

<p>
Un quarto d’ora dopo giungevano sull’opposta riva dell’isola.
Guardarono attentamente sulle acque della laguna, senza scoprire
nulla di sospetto.
</p>

<p>
— Finora non scorgo alcuna canoa, — disse Rospo Enfiato. — Possiamo
prendere il largo da questa parte.
</p>

<p>
— Torniamo alla scialuppa dunque, — disse il marinaio. — È
meglio che l’alba ci sorprenda lontani da quel fiumicello.&nbsp;—
</p>

<p>
Stavano per ricacciarsi sotto le piante, quando Diaz si arrestò
afferrando la <i>gravatana</i>.
</p>

<p>
— Cos’hai veduto? — chiese Rospo Enfiato, che gli veniva
dietro.
</p>

<p>
— Un’ombra a scivolare silenziosamente verso quel gruppo di
palme, — rispose il marinaio.
</p>

<p>
— Un uomo?
</p>

<p>
— Mi parve piuttosto un animale.
</p>

<p>
— Grosso?
</p>

<p>
— Quanto un giaguaro.
</p>

<p>
— Brutte bestie, — brontolò l’indiano facendo una smorfia.
</p>

<p>
In quell’istante udirono dietro le loro spalle un rauco miagolìo
che terminò in un soffio poderoso.
</p>

<p>
— Siamo minacciati dinanzi e di dietro, — disse il marinaio,
il quale cominciava ad inquietarsi. Che quest’isola pulluli di belve?
Era ben un giaguaro quello che ha miagolato?
</p>

<p>
— Sì, — rispose Rospo Enfiato.
</p>

<p>
<span class="pagenum" id="Page_314">[314]</span>
</p>

<p>
— Che brutta idea abbiamo avuto di lasciare la <i>canoa</i>. Che
cosa fare?
</p>

<p>
— Rimani qui e fa fronte a quello che hai veduto scivolare
verso quelle palme, — disse l’indiano. — Non occuparti di me,
per ora.
</p>

<p>
— Dove vai?
</p>

<p>
— Ad accertarmi se siamo minacciati anche alle spalle.
</p>

<p>
— Vuoi farti divorare?
</p>

<p>
— La freccia del Rospo Enfiato è tinta nel <i>vulrali</i> e io non
sbaglio mai. D’altronde non soffierò nella gravatana se non quando
sarò ben sicuro della distanza.
</p>

<p>
Tornerò presto.&nbsp;—
</p>

<p>
Fece cenno a Diaz di guardare verso le palme per non farsi
sorprendere dall’animale che aveva veduto e che poteva essere
anche quello un giaguaro e s’allontanò silenziosamente tenendosi
nascosto dietro i tronchi degli alberi ed i cespugli che in quel
luogo erano foltissimi.
</p>

<p>
La belva che aveva fatto udire quel miagolìo minaccioso, doveva
essersi nascosta fra i paletuvieri che ingombravano la riva
dell’isoletta.
</p>

<p>
Rospo Enfiato, aveva introdotto un cannello nella <i>gravatana</i>,
quando si trovò fuori dalle macchie. Si diresse coraggiosamente
là dove era partito quel miagolìo e non s’arrestò che quando
giunse a una trentina di passi dalla prima linea dei paletuvieri.
</p>

<p>
Essendovi fra le ultime macchie e quelle piante acquatiche
uno spazio scoperto, se l’animale lasciava il suo rifugio non poteva
sfuggire agli sguardi vigilanti dell’indiano.
</p>

<p>
Trascorsero alcuni istanti d’attesa angosciosa.
</p>

<p>
Un profondo silenzio regnava sia sulla riva sia in mezzo alle
piante, nè alcun altro miagolìo si era fatto udire.
</p>

<p>
Solo di quando in quando si udiva l’acqua della laguna, che
la brezza mattutina agitava, rompersi con un gorgoglìo monotono
contro la riva.
</p>

<p>
Ad un tratto un buffo d’aria portò fino alle nari dell’indiano
un acuto odore di selvatico, quell’odore speciale che tramandano
le fiere e che si espande anche a non breve distanza.
</p>

<p>
— Si trova dinanzi a me, — barbottò l’indiano.
</p>

<p>
Si volse lanciando un rapido sguardo verso le macchie e vide
il marinaio di Solis rannicchiato dietro il tronco d’un <i>simaruba</i>,
colla <i>gravatana</i> accostata alle labbra.
</p>

<p>
<span class="pagenum" id="Page_315">[315]</span>
</p>

<p>
— Devono essere due i giaguari, — mormorò — maschio e
femmina forse e hanno manovrato in modo da prenderci in
mezzo.
</p>

<p>
Ciò non deve durare molto; la pazienza non è il forte di quelle
belve, specialmente se è la fame che le spinge.&nbsp;—
</p>

<p>
Fece ancora qualche passo sperando che il giaguaro si decidesse
a mostrarsi. Non riuscendo a scorgerlo e temendo pel compagno,
stava per retrocedere verso le macchie, quando vide slanciarsi
fuori dai paletuvieri, con un salto fulmineo, la belva.
</p>

<p>
Era un superbo giaguaro, grosso quasi quanto una tigre malese,
dal pelame splendido e dalle forme eleganti ed insieme vigorose.
</p>

<p>
I suoi occhi, che mandavano bagliori fosforescenti, si erano
subito fissati sull’indiano.
</p>

<p>
Per alcuni istanti l’uomo e l’animale si guardarono, come se
fossero sorpresi di trovarsi l’uno di fronte all’altro, a così breve
distanza, poi la belva aprì le mascelle formidabilmente armate e
si lasciò sfuggire un rauco brontolìo che non era certo di buon
augurio.
</p>

<p>
Pareva che si preparasse a prendere lo slancio. Un momento
di esitazione e l’uomo poteva essere perduto.
</p>

<p>
Rospo Enfiato non era però alle sue prime armi e ben altre
volte si era misurato con quei pericolosi felini.
</p>

<p>
Imboccò rapidamente la <i>gravatana</i> e soffiò con forza. Il sottile
cannello partì sibilando dolcemente e andò a piantarsi nella
gola della belva.
</p>

<p>
Sentendosi ferita, fece un balzo di fianco, mordendo rabbiosamente
la freccia e spezzandola, poi fece per avventarsi contro
l’indiano che si era prudentemente gettato dietro il tronco d’un
albero, le forze però bruscamente le mancarono e cadde agitando
pazzamente le zampe.
</p>

<p>
Nell’istesso momento si udì il marinaio di Solis a gridare:
</p>

<p>
— Aiuto!&nbsp;—
</p>

<p>
Rospo Enfiato senza più preoccuparsi della belva che si rotolava
fra le erbe e le foglie secche, si era slanciato fra le macchie
introducendo rapidamente una nuova freccia nella gravatana.
</p>

<p>
Dinanzi a Diaz due altri giaguari, non meno grossi del primo,
volteggiavano con slanci fulminei sopra i cespugli, miagolando
e ruggendo.
</p>

<p>
Per qualche istante furono veduti slanciarsi or qua ed or là
<span class="pagenum" id="Page_316">[316]</span>
come se fossero impazziti, poi scomparvero di nuovo fra le piante
prima ancora che Rospo Enfiato potesse lanciare su di loro la
seconda freccia.
</p>

<p>
Si udì ancora qualche rauco brontolìo, poi il silenzio tornò.
</p>

<p>
— Hai colpito qualcuno? — chiese Rospo Enfiato.
</p>

<p>
— Lo dubito, — rispose Diaz. — Saltavano come se il suolo
fosse cosparso di molle.
</p>

<p>
Ed il tuo?
</p>

<p>
— È morto, — rispose l’indiano.
</p>

<p>
— Che ritornino?
</p>

<p>
— Sono certo che ci spiano. Devono essere affamati, non abbondando
qui la selvaggina.
</p>

<p>
— Se mi balzavano addosso entrambi, non so come la sarebbe
finita per me. Come mai si sono radunate tante fiere su questa
lingua di terra?
</p>

<p>
— Sono le inondazioni che le cacciano dalle rive, — rispose
l’indiano.
</p>

<p>
— Proviamo a ritirarci verso la <i>canoa</i>.
</p>

<p>
— Non oso riattraversare le macchie.
</p>

<p>
— Seguiamo la riva.
</p>

<p>
— Sia, — rispose il Rospo.
</p>

<p>
Avevano però percorsi appena una trentina di passi, quando
udirono ancora le due belve a mugolare. Pareva che non si trovassero
più insieme, perchè le urla risuonavano in due diverse
direzioni.
</p>

<p>
— Odi? — chiese Diaz. — Che chiamino dei compagni?
</p>

<p>
— Temo che ve ne siano altri, — rispose l’indiano. — Si direbbe
che qui i giaguari pullulano come gli <i>jacarè</i> nelle savane
sommerse.
</p>

<p>
Sfuggire i Tupy per cadere sotto le unghie dei carnivori! È
una vera disdetta, uomo bianco.
</p>

<p>
— E quest’altro urlo?
</p>

<p>
— Sono tre dunque?
</p>

<p>
— Affrettiamo il passo o non torneremo vivi nella canoa.&nbsp;—
</p>

<p>
Si erano rimessi in marcia, seguendo lo spazio compreso fra
le ultime macchie ed i paletuvieri.
</p>

<p>
Di tratto in tratto però si fermavano per scrutare le piante, poi ripartivano
a passo di corsa. La paura cominciava ad invaderli,
quantunque fossero ancora ben forniti di frecce intinte nel <i>vulrali</i>.
</p>

<p>
Non camminavano più, correvano lungo la riva eppure non si
<span class="pagenum" id="Page_317">[317]</span>
sentivano ancora sicuri, anzi tutt’altro! Ogni volta che si fermavano
udivano verso le macchie scrosciare le foglie secche e stormire
i rami.
</p>

<p>
I due giaguari o tre che fossero, non li avevano ancora abbandonati
e aspettavano certo l’occasione propizia per slanciarsi
su di loro e divorarli.
</p>

<p>
L’assalto, fortunatamente, ritardava e forse in causa della zona
scoperta che essi percorrevano e che impediva alle belve di
piombare addosso a loro di sorpresa.
</p>

<p>
Correvano da venti minuti, quando Rospo Enfiato si gettò improvvisamente
fra i paletuvieri gridando a Diaz:
</p>

<p>
— Seguimi senza ritardo.
</p>

<p>
— Vuoi cacciarti in acqua?
</p>

<p>
— No la <i>canoa</i> è nascosta qui presso.
</p>

<p>
— L’hai veduta?
</p>

<p>
— Un indiano non s’inganna mai.&nbsp;—
</p>

<p>
Si erano issati sui rami contorti delle piante e s’avanzavano
verso l’acqua, quando una forma oscura piombò a pochi passi da
loro, sprofondando fra le foglie.
</p>

<p>
— Guardati! — gridò Rospo Enfiato.
</p>

<p>
— <i>Carrachà!</i> — gridò Diaz. Un po’ più innanzi e mi piombava
addosso.&nbsp;—
</p>

<p>
S’appoggiò fra due rami e si volse tenendo la <i>gravatana</i> accostata
alle labbra.
</p>

<p>
Il giaguaro che aveva tentato quel salto, pareva che non si
trovasse troppo bene fra i paletuvieri sui quali non poteva trovare
l’appoggio che gli era necessario. Lo si udiva a dibattersi ed
a brontolare.
</p>

<p>
Saliva, poi ricadeva e probabilmente non gli piaceva affatto
di sentirsi bagnare la coda e le zampe deretane.
</p>

<p>
Diaz aspettò che mostrasse la testa a livello delle foglie e gli
lanciò una freccia che lo colpì fra i due occhi.
</p>

<p>
L’animale non parve nemmeno accorgersi di essere stato
colpito a morte anzi con uno sforzo supremo si issò su un ramo
più robusto degli altri, tentando di avventarsi sulle prede che stavano
per sfuggirgli.
</p>

<p>
Il terribile veleno faceva però il suo effetto, con rapidità fulminea.
Si era appena alzato, quando fu veduto ricadere.
</p>

<p>
Si udì un mugolìo soffocato poi un tonfo. L’acqua lo aveva
inghiottito.
</p>

<p>
<span class="pagenum" id="Page_318">[318]</span>
</p>

<p>
— È morto! — gridò Diaz che aveva cacciata un’altra freccia
nella <i>gravatana</i>.
</p>

<p>
— E gli altri? — chiese Rospo Enfiato che continuava a passare
di ramo in ramo.
</p>

<p>
— Non li vedo più.
</p>

<p>
— Ed io sono presso la piroga.
</p>

<p>
— Ti seguo!&nbsp;—
</p>

<p>
Ad un tratto l’indiano si lasciò sfuggire una sorda imprecazione.
</p>

<p>
— Ecco quello che temevo!
</p>

<p>
— Che cos’hai?
</p>

<p>
— Vengono.
</p>

<p>
— Chi?
</p>

<p>
— Non lo so; i Tamoi od i Caheti. Canaglie! Non hanno perduto
il loro tempo. Guarda, uomo bianco!&nbsp;—
</p>

<p>
<span class="pagenum" id="Page_319">[319]</span>
</p>

<div class="chapter">
<h2 id="cap32">CAPITOLO XXXII.
<span class="smaller">L’assalto dei Tupinambi.</span></h2>
</div>

<p>
Diaz si era rapidamente voltato, guardando verso la savana
sommersa.
</p>

<p>
Se l’indiano che sapeva non essere facile ad impressionarsi,
aveva pronunciate quelle parole, la cosa doveva essere ben seria
e realmente era molto grave.
</p>

<p>
Quattro punti luminosi, forse delle fiaccole, solcavano silenziosamente
le nere acque della savana sommersa e quello che era
peggio, pareva che si dirigessero verso l’isoletta sulla quale il marinaio
di Solis e l’indiano avevano cercato un momentaneo rifugio.
</p>

<p>
Si distinguevano abbastanza nettamente le prore di quattro
canoe che parevano assai più grosse di quella dei fuggiaschi e si
vedevano anche ad agitarsi delle forme umane quasi nude.
</p>

<p>
— Bella notte! — mormorò Diaz, — Prima i giaguari, ora
i Tupy od i Caheti! Come finirà?
</p>

<p>
— Li vedi? — chiese Rospo Enfiato.
</p>

<p>
— Non sono cieco.
</p>

<p>
— Vengono qui.
</p>

<p>
— Me ne sono accorto.
</p>

<p>
— Ci spiavano dalla foce del fiumicello. Tu non ti eri ingannato
quando hai udito quel fischio.
</p>

<p>
— Vorrei sapere chi sono.
</p>

<p>
— Tupinambi no di certo, — rispose l’indiano — I miei non
devono essere giunti sulle rive di questa savana.
</p>

<p>
— Allora sono Tupy.
</p>

<p>
— Od altri non meno pericolosi.
</p>

<p>
— Che cosa dobbiamo fare?
</p>

<p>
— Tenerci nascosti nella <i>canoa</i>, per ora, — disse l’indiano.
</p>

<p>
— Vorresti, in caso di pericolo, rifugiarti ancora a terra? La
nostra situazione non potrebbe allora diventare peggiore?
</p>

<p>
— È vero avremmo da misurarci anche coi giaguari.
</p>

<p>
— Trova qualche cosa d’altro.
</p>

<p>
— Lasciamoli sbarcare, poi filiamo a tutta forza di remi verso
<span class="pagenum" id="Page_320">[320]</span>
il sud. L’alba non comparirà prima di due ore e protetti da questa
oscurità forse potremo sfuggire ancora ai nostri nemici.
</p>

<p>
Coricati presso di me e aspettiamo.&nbsp;—
</p>

<p>
Si sdraiarono sul fondo della <i>canoa</i>, appoggiando le <i>gravatane</i>
sulla prora, decisi a far uso delle loro terribili freccie.
</p>

<p>
Le quattro scialuppe s’accostavano con precauzione, su una
sola fronte, mantenendo una distanza di trenta a quaranta passi
l’una dall’altra.
</p>

<p>
Erano più lunghe e più larghe di quella montata dai fuggiaschi
e ognuna portava non meno di una dozzina di selvaggi.
</p>

<p>
Sulle panche si vedevano <i>gravatane</i> e mazze da guerra.
</p>

<p>
— Chi sono? — chiese sottovoce Diaz.
</p>

<p>
— Tupy, — rispose Rospo Enfiato.
</p>

<p>
— Come mai quei cani si trovano qui?
</p>

<p>
— Ci hanno seguiti lungo il fiume senza che noi ce ne accorgessimo.
</p>

<p>
— Sono ben furbi quei bricconi.
</p>

<p>
— Vedremo se saranno capaci di prenderci.
</p>

<p>
— Non mi lascierò divorare senza aver prima consumate tutte
le mie freccie e ne ho almeno una quindicina.
</p>

<p>
— Ed io altrettanto, — rispose l’indiano.
</p>

<p>
Le <i>canoe</i> erano giunte dinanzi ai paletuvieri, e si erano riunite,
ad una sessantina di passi dal luogo ove si trovavano nascosti
i due fuggiaschi.
</p>

<p>
— Sbarchiamo qui? — aveva domandato un indiano.
</p>

<p>
— Sì, — aveva risposto un altro che doveva essere il capo
della spedizione a giudicarlo dal diadema di penne di tucano che
portava sulla testa. — Devono aver preso terra su questo isolotto.
</p>

<p>
Dividiamoci in due drappelli e lasciate uno di noi a guardia
delle <i>canoe</i>.&nbsp;—
</p>

<p>
Legarono i legnetti ad un tronco d’un <i>paletuviero</i>, poi, passando
di ramo in ramo, i quaranta o cinquanta guerrieri scesero
sull’isolotto.
</p>

<p>
— Preparerò loro un bel tiro, — mormorò Rospo Enfiato agli
orecchi di Diaz.
</p>

<p>
— Che cosa vuoi fare?
</p>

<p>
— Impedire loro di seguirci.
</p>

<p>
— In quale modo?
</p>

<p>
— Lo vedrai.&nbsp;—
</p>

<p>
<span class="pagenum" id="Page_321">[321]</span>
</p>

<p>
L’indiano si era alzato scostando con infinite cautele i rami e
le foglie che coprivano la <i>canoa</i>.
</p>

<p>
I due drappelli, preceduti da alcuni uomini che portavano dei
rami resinosi accesi, stavano per scomparire fra le macchie.
</p>

<p>
— Eccoli lontani, — mormorò.
</p>

<p>
Prese una pagaia e tastò il fondo della savana.
</p>

<p>
— L’acqua è profonda assai, — disse. — Non sento le sabbie.
</p>

<p>
— Dimmi dunque che cosa vuoi fare? — chiese il marinaio
un po’ impazientito.
</p>

<p>
— Vado a uccidere l’uomo che hanno lasciato a guardia delle
<i>canoe</i>, — rispose l’indiano. — Un soffio nella <i>gravatana</i> e lo
spaccio in un attimo.
</p>

<p>
— A quale scopo? Se l’uomo riesce a mandare un grido i suoi
compagni accorreranno e li avremo tutti addosso.
</p>

<p>
— Non camminano sull’acqua.
</p>

<p>
— Non comprendo.
</p>

<p>
— Ucciso l’uomo affondo le <i>canoe</i>. Come potranno inseguirci poi?
</p>

<p>
— Sei più furbo di loro, tu.
</p>

<p>
— Aspettami, uomo bianco.
</p>

<p>
— E gli <i>jacarè</i>? Credi che non ve ne siano qui?
</p>

<p>
— Rospo Enfiato non li teme, — disse l’indiano levandosi
dalla cintola, un bastoncino lungo un piede ed aguzzo d’ambo
le parti.
</p>

<p>
— È di <i>pao de fero</i>, — aggiunse. — Sai a che cosa serve.&nbsp;—
</p>

<p>
Si calò silenziosamente in acqua tenendo fra i denti la <i>gravatana</i>,
fece cenno a Diaz di non muoversi e si mise a nuotare lentamente
tenendosi sotto i rami arcuati delle piante da febbre.
</p>

<p>
Manovrava così agilmente da non produrre il più lieve rumore.
Pareva, anzichè nuotasse, che scivolasse sulle nere acque
come un vero pesce.
</p>

<p>
Le quattro <i>canoe</i>, come abbiamo detto, si erano arrestate ad
una sessantina di passi.
</p>

<p>
Sulla più vicina si trovava l’indiano incaricato dì guardarle.
Stava seduto sulla prora, accanto ad un lungo ramo resinoso infisso
in una fessura del banco e s’appoggiava alla mazza da guerra.
</p>

<p>
Rospo Enfiato si era arrestato a quindici passi, fuori dal cerchio
di luce proiettato dai rami resinosi.
</p>

<p>
Con una mano s’aggrappò alla radice d’un paletuviero, accostò
la <i>gravatana</i> alla bocca, mirò per qualche istante con grande attenzione,
poi si udì in aria un sibilo appena percettibile.
</p>

<p>
<span class="pagenum" id="Page_322">[322]</span>
</p>

<p>
Il Tupy era balzato prontamente in piedi portando ambo le
mani alla gola. La terribile freccia gli si era conficcata, con matematica
precisione, nel pomo d’Adamo.
</p>

<p>
Strappò il cannello mandando un urlo rauco, poi s’abbassò cercando
di afferrare la mazza.
</p>

<p>
Ad un tratto però vacillò, alzò le braccia tentando di aggrapparsi
a qualche cosa, poi cadde nelle nere acque della savana
sommersa con un tonfo lugubre.
</p>

<p>
— Buono per gli <i>jacarè</i>, — mormorò Rospo Enfiato.
</p>

<p>
Si rimise la <i>gravatana</i> fra i denti, raggiunse con poche bracciate
la prima <i>canoa</i>, si aggrappò al bordo e con una scossa la
rovesciò, lasciandola empirsi d’acqua.
</p>

<p>
Passò poi alle altre alle quali fece subire l’eguale sorte.
</p>

<p>
Quando furono scomparse sotto le tenebrose acque, il bravo indiano
salì sui rami d’un paletuviero e lanciò uno sguardo sulla
riva.
</p>

<p>
I due drappelli non si scorgevano più.
</p>

<p>
— Non se ne sono accorti, — disse, gettandosi la <i>gravatana</i>
a bandoliera. — Ora possiamo andarcene senza temere che c’inseguano.&nbsp;—
</p>

<p>
Si rituffò senza far rumore e nuotò verso il nascondiglio.
</p>

<p>
Già non distava che qualche decina di passi, quando un corpo
rugoso lo urtò rigettandolo da una parte.
</p>

<p>
Quasi nel medesimo istante un acuto odore di muschio si
sparse sulla superficie dell’acqua.
</p>

<p>
— Un <i>jacarè</i>! — esclamò, facendo rapidamente tre o quattro
bracciate per allontanarsi. — Che lo abbia svegliato?&nbsp;—
</p>

<p>
Si rovesciò sul dorso e si guardò intorno, tenendo nella destra
quella specie di pugnale di <i>pao de fero</i> a due punte.
</p>

<p>
Un leggiero risucchio lo avvertì che il caimano lo aveva seguito
nuotando sott’acqua.
</p>

<p>
Riprese l’appiombo spingendo innanzi la mano. Con un grido
avrebbe potuto far accorrere in suo aiuto Diaz, ma non osò farlo
per tema di attirare l’attenzione dei selvaggi che si trovavano
forse più vicini di quanto supponeva.
</p>

<p>
Preferì far fronte al pericolo da solo. D’altronde non era la
prima volta che si provava a misurarsi con quei mostri acquatici
e sapeva come difendersi.
</p>

<p>
Non erano trascorsi cinque secondi che vide l’<i>jacarè</i> rimontare
alla superficie.
</p>

<p>
<span class="pagenum" id="Page_323">[323]</span>
</p>

<p>
Il rettile aveva aperte le sue formidabili mascelle, irte di denti
triangolari e acutissimi, e moveva verso la preda colla speranza
di tagliarla in due.
</p>

<p>
Rospo Enfiato non si era mosso. Agitava solamente le gambe
per mantenersi a galla e conservare la sua posizione orizzontale.
</p>

<p>
Con un ultimo slancio il rettile gli fu addosso. Pronto come
un lampo, l’indiano cacciò audacemente la mano armata del pugnale
fra le mascelle, in modo che le due punte si appoggiassero
contemporaneamente sulla lingua e sul palato.
</p>

<p>
Il mostro, credendo di stritolare il braccio, le aveva chiuse
precipitosamente.
</p>

<p>
Ad un tratto fece un balzo indietro mandando un soffio poderoso
accompagnato da un sordo muggito e si mise a dibattersi
con furore spaventevole.
</p>

<p>
Le due punte del <i>pao de fero</i> gli si erano conficcate profondamente
nelle mascelle, senza poter più nè riaprirle, nè rinchiuderle.
La sua morte non era ormai che questione di minuti.
L’asfissia non doveva tardare a manifestarsi in causa dell’acqua
che gli entrava già in gola.
</p>

<p>
Rospo Enfiato si era allontanato precipitosamente nuotando
fra due acque, per non ricevere qualche colpo di coda.
</p>

<p>
Descrisse un largo giro intorno al rettile che non cessava di
dibattersi, sollevando delle ondate e si cacciò sotto i paletuvieri
dove Diaz, udendo quei fragori che non riusciva a spiegarsi, lo
aspettava con angoscia.
</p>

<p>
— Partiamo subito, — disse l’indiano.
</p>

<p>
— Le <i>canoe</i>?
</p>

<p>
— Affondate.
</p>

<p>
— Ed il Tupy?
</p>

<p>
— Morto.
</p>

<p>
— Chi produce queste ondate?
</p>

<p>
— Un <i>jacarè</i> che mi aveva assalito e che sta per spirare.
</p>

<p>
— Sei un valoroso.&nbsp;—
</p>

<p>
L’indiano sorrise e prese le pagaie, ripetendo:
</p>

<p>
— Partiamo subito.
</p>

<p>
— Non ci scorgeranno gli altri? — chiese Diaz.
</p>

<p>
— Si provino ad inseguirci ora che sono senza canotti.&nbsp;—
</p>

<p>
Lasciarono il loro rifugio e si spinsero fuori dalle piante, senza
però troppo allontanarsi dalla riva.
</p>

<p>
— Ci scosteremo quando avremo raggiunta la punta meridionale, — disse
<span class="pagenum" id="Page_324">[324]</span>
l’indiano. — Queste piante ci nascondono e anche
ci riparano dalle frecce.
</p>

<p>
— Dove ci cercheranno?
</p>

<p>
— Certo fra le macchie.
</p>

<p>
— Non credevo che questa avventura finisse così bene.
</p>

<p>
— Andiamo, forza, uomo bianco.&nbsp;—
</p>

<p>
Continuarono ad avanzarsi radendo i paletuvieri e cercando di
fare meno rumore che era possibile, finchè raggiunsero felicemente
la punta estrema dell’isola.
</p>

<p>
L’avevano già superata oltrepassandola d’una cinquantina di
metri, quando udirono una voce a gridare:
</p>

<p>
— Là! Là! Eccoli che fuggono!
</p>

<p>
— Maledizione! — esclamò Diaz.
</p>

<p>
Alcune ombre umane si erano precipitate fuori da una macchia,
slanciandosi verso la riva.
</p>

<p>
— Abbassati! — gridò Rospo Enfiato, udendo sibilare in aria
delle freccie.
</p>

<p>
Il marinaio di Solis si era già gettato nel fondo del canotto,
quando udì parecchi tonfi.
</p>

<p>
— Ci assalgono a nuoto! — gridò.
</p>

<p>
— Ho la mazza, — rispose Rospo Enfiato.
</p>

<p>
— Afferra le pagaie!
</p>

<p>
— Le freccie volano e sono certo tinte nel <i>vulrali</i>.&nbsp;—
</p>

<p>
Diaz, a rischio di riceverne qualcuna alzò la testa riparandola
dietro la parte larga e piatta del remo che poteva, fino ad un
certo punto, servire da scudo e guardò verso la riva.
</p>

<p>
Otto o dieci indiani balzavano come se fossero indemoniati,
lanciando di quando in quando qualche freccia che si piantava sui
bordi della <i>canoa</i> quantunque la distanza fosse già considerevole.
</p>

<p>
Altri sei o sette si erano gettati in acqua e nuotavano vigorosamente
per assalire l’imbarcazione.
</p>

<p>
Si servivano d’una sola mano poichè nell’altra tenevano le
mazze.
</p>

<p>
— Ah! Canaglie! — gridò Diaz.
</p>

<p>
— Vengono? — chiese il Rospo.
</p>

<p>
— Sono a breve distanza.
</p>

<p>
— Fuggiamo!&nbsp;—
</p>

<p>
Afferrarono le pagaie e approfittando del momento in cui gl’indiani
rimasti sulla riva s’aprivano un varco fra i paletuvieri per
diminuire la distanza e rendere più efficaci i tiri delle frecce, si
<span class="pagenum" id="Page_325">[325]</span>
allontanarono d’una trentina di passi, distanza sufficiente per essere
fuori di portata.
</p>

<p>
Tre Tupy però, più lesti degli altri, li avevano seguiti da vicino,
anzi uno con un ultimo slancio aveva posata una mano
sulla poppa tentando di issarsi nella <i>canoa</i>. Diaz che lo aveva
veduto, afferrò la mazza del compagno e gli assestò sul cranio un
tale colpo da cacciarlo sott’acqua per sempre.
</p>

<p>
Nel medesimo tempo il Rospo lanciava una freccia contro il
secondo, colpendolo in mezzo al petto.
</p>

<p>
Il terzo, spaventato, s’immerse, imitato tosto anche dagli altri
che si trovavano più lontani.
</p>

<p>
— Voga! Voga! — gridò il marinaio, — Ora non ci prendono
più!&nbsp;—
</p>

<p>
Senza occuparsi delle urla furibonde degl’indiani rimasti a
terra e che avevano assistito, senza nulla poter fare, alla sconfitta
dei loro compagni, diedero dentro ai remi allontanandosi velocemente
verso il sud-est.
</p>

<p>
Cominciava allora a spuntare l’alba. Le tenebre si diradavano
rapidamente ed il cielo si tingeva d’un rosso vivissimo, annunciando
l’imminente comparsa del sole.
</p>

<p>
Le acque della savana sommersa, poco prima nere come l’inchiostro,
cominciavano a scintillare con striature d’oro, mentre la
brezza mattutina le increspava lievemente.
</p>

<p>
La <i>canoa</i>, sotto la spinta delle due pagaie, volava sulla superficie
della immensa laguna, lasciandosi a poppa una bianca scìa.
</p>

<p>
Gli uccelli acquatici cominciavano a risvegliarsi, alzandosi rumorosamente
dagli isolotti e dai banchi pantanosi e salutando con
grida gioconde il ritorno del sole.
</p>

<p>
— Rospo Enfiato, — disse il marinaio di Solis. — Siamo sulla
buona via?
</p>

<p>
— Non temere, uomo bianco, — rispose l’indiano.
</p>

<p>
— Verremo ancora inseguiti?
</p>

<p>
— Con quali scialuppe? Le ho affondate tutte.
</p>

<p>
— Che lo spirito malvagio si porti nella notte eterna quei Tupy.
</p>

<p>
— Taci e voga. Siamo ancora lontani ed i tuoi compagni sono
forse in pericolo. Ogni colpo di remo aumenterà la probabilità di
salvarli.&nbsp;—
</p>

<p>
Rospo Enfiato che conosceva la savana e che sapeva orientarsi
senza difficoltà, mise la prora della <i>canoa</i> verso il sud, arrancando
con gran lena.
</p>

<p>
<span class="pagenum" id="Page_326">[326]</span>
</p>

<p>
A mezzodì giungevano all’estremità meridionale della savana,
di fronte ad un secondo fiume, più largo del primo, che pareva
scendesse da levante.
</p>

<p>
Si riposarono qualche ora mangiando qualche frutto raccolto
sugli alberi che coprivano le rive, quindi imboccarono il fiume
salendo contro-corrente.
</p>

<p>
Anche Diaz cominciava a riconoscere quei luoghi che aveva percorsi
per lunghi anni. Si trovavano sul territorio dei Tupinambi,
territorio che egli non aveva creduto si trovasse così vicino avendo
perduto, nelle sue lunghe fughe attraverso le foreste, ogni direzione.
</p>

<p>
Verso sera la <i>canoa</i> giungeva dinanzi ad un grosso villaggio
formato da parecchie centinaia di <i>carbets</i> vastissimi, capaci di
contenere ognuno venti famiglie. Era la grande <i>aldèe</i> di Tulipa,
la più grossa che possedevano i Tupinambi, capace di mettere in
arme non meno di cinquecento guerrieri.
</p>

<p>
In quell’epoca i Tupinambi erano ancora potentissimi ed estendevano
il loro territorio fino sulle rive dell’oceano, là dove oggidì
sorge la città di Bahia.
</p>

<p>
Avevano numerosi villaggi ben popolati e godevano fama di
essere valorosissimi. Ed infatti il loro nome equivaleva a quello
di bravi e valenti, e veramente lo erano, essendo quasi sempre in
guerra con tutte le tribù vicine, specialmente coi Tupy, loro secolari
nemici.
</p>

<p>
La improvvisa emigrazione dei ferocissimi Eimuri, calati nelle
selve a turbe immense, dopo sanguinosissimi combattimenti e
lunghe resistenze, li aveva costretti ad abbandonare le loro <i>aldèe</i>
e cercare un rifugio momentaneo nelle foreste.
</p>

<p>
Passata però quella tremenda burrasca che aveva travolte un
gran numero di tribù meno resistenti, a poco a poco erano ritornati
ai loro villaggi riedificando quelli che erano stati distrutti,
ma erano tornati ben decimati dai lunghi combattimenti e per di
più senza capo, preso, ferito e divorato dagli Eimuri.
</p>

<p>
Si può immaginare lo stupore degli abitanti e anche la loro
gioia nel veder sbarcare dinanzi all’<i>aldèe</i> il gran <i>pyaie</i> bianco
che era il personaggio più importante della tribù dopo il capo e
che avevano ormai creduto morto.
</p>

<p>
Il marinaio, durante i lunghi anni che era vissuto fra quei
fieri selvaggi, aveva saputo acquistarsi la loro stima, insegnando
a loro molte cose utilissime.
</p>

<p>
Fu quindi con una vera esplosione di gioia che venne ricevuto
<span class="pagenum" id="Page_327">[327]</span>
dai sotto-capi e dalla popolazione. Fu collocato in un palanchino
e trasportato nella sua abitazione, una casetta di stile spagnuolo
che faceva bella pompa in mezzo all’<i>aldèe</i>.
</p>

<p>
Diaz, che pensava sempre con angoscia ad Alvaro, fece radunare
i sotto-capi ed i vecchi della tribù ed espose senz’altro il
motivo che lo aveva indotto a tornare precipitosamente assieme a
Rospo Enfiato.
</p>

<p>
Con suo stupore s’accorse subito che <i>Caramurà</i> non era sconosciuto
ai Tupinambi. Tutti avevano udito a parlare di quel terribile
<i>Uomo di fuoco</i> possessore del fuoco celeste che tuonava e
fulminava; anche le tribù loro alleate che abitavano al nord del
territorio. Il desiderio di poter avere un <i>pyaie</i> così potente, così invincibile,
fece subito breccia nel cuore dei sotto-capi e dei vecchi.
</p>

<p>
Coll’<i>Uomo di fuoco</i> i Tupinambi acquistavano una forza
straordinaria e dovevano diventare invincibili.
</p>

<p>
La spedizione fu subito decisa, tanto più che si trattava di
dare un colpo mortale alla potenza dei Tupy, quegli insaziabili
divoratori di carne umana che tanto male facevano alla tribù.
</p>

<p>
La stessa sera, quaranta grosse <i>canoe</i>, montate da cinquecento
guerrieri armati di mazze, di scuri di selce, di archi e di gravatane
e ben forniti di frecce tinte nel <i>vulrali</i>, lasciavano il villaggio
scendendo rapidamente il fiume.
</p>

<p>
Diaz ne aveva assunto il comando, innalzando Rospo Enfiato
alla carica di aiutante di campo. Non fu che l’indomani sera che
la flottiglia giunse nel secondo fiume, là dove il marinaio ed il
Rospo avevano tratta a galla la <i>canoa</i>.
</p>

<p>
Lasciarono cinquanta uomini a guardia delle scialuppe, poi il
grosso, sotto la guida del Rospo, si spinse attraverso le foreste per
sorprendere l’<i>aldèe</i> dei Tupy.
</p>

<p>
Erano già giunti presso i margini dei grandi boschi, quando
Diaz che marciava alla testa della spedizione assieme ai sotto-capi,
udì in lontananza a rimbombare degli spari.
</p>

<p>
— È Alvaro, l’<i>Uomo di fuoco</i>! — gridò al Rospo. — Si difende
ancora! Di corsa e armi in mano.
</p>

<p>
Attraverso le fronde si vedeva un intenso chiarore che rapidamente
aumentava e saliva in aria una nuvola di fumo coi margini
rosseggianti.
</p>

<p>
Urla acute si alzavano nel villaggio dei Tupy miste a spari.
Era il momento in cui Alvaro stava abbandonando il <i>carbet</i>
ormai fiammeggiante.
</p>

<p>
<span class="pagenum" id="Page_328">[328]</span>
</p>

<p>
Diaz, col cuore stretto da una profonda angoscia, incoraggiava
i Tupinambi ad affrettarsi.
</p>

<p>
Correvano come cervi, colle mazze in pugno, anelanti di carneficina,
assetati di sangue. Il nemico secolare era là e stava forse
per opprimere quel terribile <i>Uomo di fuoco</i>, quel semi-dio che
possedeva la folgore celeste.
</p>

<p>
Attraversano la pianura con slancio irresistibile e piombano
sulle porte delle cinte, non più guardate dai Tupy, che si sono
tutti rovesciati sulla piazza dell’<i>aldèe</i>, per opprimere i <i>pyaie</i> dalla
pelle bianca che hanno ucciso il capo della tribù.
</p>

<p>
Le porte, fracassate, scardinate dalle pesanti mazze dei Tupinambi
cadono sfasciate e Diaz alla testa delle prime squadre irrompe
attraverso i <i>carbets</i> fra un urlìo furioso ed incessante.
</p>

<p>
L’assalto è così improvviso e così rapido, che quando i Tupy
s’accorgono della presenza dei loro avversarii, questi sono già entrati
nel villaggio.
</p>

<p>
Un combattimento furioso s’impegna nelle viuzze dell’<i>aldèe</i>. I
Tupy accorrono da tutte le parti in difesa dei loro <i>carbets</i>, travolgendo
le donne ed i fanciulli fuggenti, mentre altri tengono
testa all’<i>Uomo di fuoco</i> ed al mozzo che sparano all’impazzata
presso la capanna fiammeggiante.
</p>

<p>
Da tutte le parti si combatte a colpi di mazza e di scure fra
un fracasso infernale. I Tupy, quantunque inferiori di numero e
già demoralizzati dalle fucilate dell’<i>Uomo di fuoco</i>, si difendono
coll’energia che infonde la disperazione; ma perdono terreno, dinanzi
agli attacchi fulminei dei Tupinambi.
</p>

<p>
Diaz che ha udito le fucilate rimbombare sulla piazza, raccoglie
un pugno di valorosi e con Rospo Enfiato si slancia in quella
direzione dove il <i>carbet</i> dei prigionieri fiammeggia sempre come
una torcia colossale spandendo intorno bagliori sanguigni.
</p>

<p>
Sfondano le linee dei Tupy già sconnesse e si scagliano verso
l’<i>aldèe</i>, tutto rovesciando sul loro passaggio.
</p>

<p>
Un uomo, con a fianco un ragazzo, spara fra i vortici di fumo
ed i tizzoni infiammati che cadono da tutte le parti.
</p>

<p>
— Alvaro! — urla Diaz. — I Tupinambi!&nbsp;—
</p>

<p>
Il signor Viana, nero di fumo e di polvere, lascia cadere l’archibugio
e si getta nelle braccia di Diaz.
</p>

<p>
In quel momento una freccia colpisce il marinaio in un fianco.
</p>

<p>
— Sono morto! — grida. — Il <i>vulrali</i>!&nbsp;—
</p>

<p>
<span class="pagenum" id="Page_329">[329]</span>
</p>

<p>
Si strappa rabbiosamente la freccia, ma cade subito fra le braccia
del portoghese e di Rospo Enfiato.
</p>

<p>
— Mio povero amico! — esclamò Alvaro colle lagrime agli
occhi.
</p>

<p>
Il marinaio fece un gesto d’addio, poi mormorò:
</p>

<p>
— I sotto-capi! A me! <i>Caramurà!</i>&nbsp;—
</p>

<p>
I Tupinambi giungevano da tutte le parti. I Tupy, completamente
sconfitti avevano già evacuato il villaggio fuggendo nei boschi
vicini.
</p>

<p>
Un grido di furore era sfuggito da tutti i petti vedendo il gran
<i>pyaie</i> della tribù a terra. Il disgraziato aveva alle labbra una
schiuma sanguigna e guardava Alvaro cogli occhi semi-spenti.
</p>

<p>
Colla mano fece cenno ai sotto-capi di accostarsi e additando
Alvaro che piangeva come un fanciullo al suo fianco.
</p>

<p>
— L’Uomo di fuoco, — balbettò. — Il capo dei Tupinambi...
l’invincibile.&nbsp;—
</p>

<p>
Prese le mani d’Alvaro e di Garcia e cercò di sorridere un’ultima
volta.
</p>

<p>
— Addio, — mormorò con voce appena distinta. — Il <i>vulrali</i>
non perdona.&nbsp;—
</p>

<p>
Cercò di rialzarsi poi d’un tratto ricadde.
</p>

<p>
Diaz, il gran <i>pyaie</i> dalla pelle bianca, era morto!
</p>

<p>
<span class="pagenum" id="Page_331">[331]</span>
</p>

<div class="chapter">
<h2 id="conclusione">Conclusione.</h2>
</div>

<p>
Dieci giorni dopo <i>Caramurà</i> veniva nominato gran capo dei
Tupinambi e fondava un nuovo villaggio all’estremità della baia
di Reconcavo, nel luogo ove sorge la città di Bahia.
</p>

<p>
Per lunghi anni rimase fra i selvaggi che avevano imparato
ad apprezzarlo grandemente, difendendoli contro gli assalti di
tutte le tribù indiane e rendendosi temuto in tutto il Brasile meridionale.
</p>

<p>
Sposo di parecchie figlie di capi celebri, aveva già fondata una
numerosa famiglia e si era rassegnato a terminare i suoi giorni
fra le foreste del Brasile, quando un giorno una nave normanna
andò a gettare l’àncora nella baia di Reconcavo.
</p>

<p>
Il desiderio di rivedere il suo paese e gli uomini della sua
razza era diventato tale, che non potè rifiutare le offerte fattegli
dal capitano di ricondurlo in Europa.
</p>

<p>
Dopo aver promesso solennemente alle sue orde di tornare un
giorno, s’imbarcò conducendo con se Paraguazu, la preferita delle
sue mogli, non osando mostrarsi fra i suoi con una famiglia così
numerosa.
</p>

<p>
Si narra che le altre mogli, vedendolo abbandonare la costa
del Brasile, si gettarono in acqua supplicandolo di condurle con
loro e che parecchie preferirono annegarsi piuttosto che dimenticare
l’<i>Uomo di fuoco</i> che tutti riguardavano come un semi-dio.
</p>

<p>
Il normanno però, invece di sbarcarlo a Lisbona, come era
stato pattuito, lo condusse in Normandia, mandandolo alla corte
di Francia dove Paraguazu, la bella brasiliana, fece furore e fu
accolta con grandi onori da Enrico II e da Caterina de’ Medici.
</p>

<p>
Fu anzi battezzata ed ebbe per padrini il re e la regina che
la colmarono di regali.
</p>

<p>
Se tutte quelle cose lusingavano l’amor proprio di <i>Caramurà</i>,
sopra tutto però gli stava a cuore il desiderio di tornare in patria,
ciò che invece non garbava ai reali di Francia i quali avevano
<span class="pagenum" id="Page_332">[332]</span>
formato il progetto di valersi di lui per tentare la conquista del
Brasile.
</p>

<p>
Trovato però il modo d’informare il re Giovanni del Portogallo
e accordatosi con un ricco armatore francese, riusciva alcuni
mesi dopo a lasciare di soppiatto la corte e fuggirsene a Lisbona.
</p>

<p>
Qualche anno dopo <i>Caramurà</i>, che non aveva dimenticata la
sua tribù e che non voleva mancare alla promessa fatta, s’imbarcava
alla volta del Brasile guidando una grossa spedizione armata
da Francesco Pereira Coutinho a cui il re Giovanni aveva concesso
in feudo la vasta provincia marittima compresa fra il fiume
S. Francesco e la Punta Padram di Bahia.
</p>

<p>
Era però quel Coutinho un avventuriero senza scrupoli che
essendo stato molti anni nelle Indie orientali, aveva contratto l’orgoglio
della prepotenza e la crudeltà del conquistatore.
</p>

<p>
Sbarcato nel Brasile invece di seguire i consigli di Caramurà,
aveva cominciato a incrudelire contro gli stessi Tupinambi, senza
pensare che quegli indiani erano i più formidabili guerrieri del
Brasile.
</p>

<p>
Che più? Spinse la sua audacia fino ad arrestare l’<i>Uomo di
fuoco</i> e tradurlo prigioniero su una nave, per fare dispetto ai
selvaggi.
</p>

<p>
Invece si sparse la voce che <i>Caramurà</i> era stato assassinato.
</p>

<p>
Paraguazu, la bella brasiliana, arma i suoi sudditi ed invoca
anche il soccorso dei Tamoie, altri formidabili guerrieri.
</p>

<p>
I brasiliani mettono tutto il paese a ferro ed a fuoco. Bruciano
i villaggi portoghesi e le fabbriche di zucchero, trucidano i coloni
e lo stesso figlio di Coutinho e dovunque fanno fronte, con rara
intrepidezza agli avventurieri europei.
</p>

<p>
Quella guerra durò parecchi anni finchè Coutinho, disperando
ormai di vincerli e perdute tutte le fortezze si vide costretto a
salvarsi sulla nave e fuggire vergognosamente nella vicina capitaneria
d’Os-Ilhèos che cominciava già a prosperare sotto la saggia
amministrazione del portoghese Figuredo.
</p>

<p>
Aveva però condotto con se Alvaro. Fosse l’influenza di quell’uomo,
fosse il desiderio di vivere in pace dopo tanta guerra, fra
gli emissari di Coutinho ed alcuni capi dei Tupinambi fu fatto
un accordo il quale doveva conciliare l’interesse dei due popoli.
</p>

<p>
Già stavano per sottoscrivere il trattato, quando l’irascibile
Coutinho avendo ricevuto rinforzi, ruppe le trattative e veleggiò
nuovamente verso Bahia per punire i Tupinambi.
</p>

<p>
<span class="pagenum" id="Page_333">[333]</span>
</p>

<p>
Aveva già imboccata la baia quando una orribile tempesta lo
sorprese e la sua nave si ruppe sulle scogliere di Itaporica.
</p>

<p>
I Tupinambi che sapevano esservi a bordo <i>Caramurà</i> si armano,
salgono sulle loro piroghe e assaltano la nave dell’ammiraglio e
le altre caravelle.
</p>

<p>
Coutinho cade sotto le loro mazze ed il suo tronco, privo della
testa, viene portato in trionfo ed i portoghesi caduti vivi nelle
mani di quei fieri e vendicativi selvaggi vengono divorati per celebrare
la vittoria non ostante la presenza di <i>Caramurà</i>.
</p>

<p>
Fu quella l’ultima battaglia.
</p>

<p>
Alvaro ritornato capo dalle orde dei Tupinambi, non tardò a
riprendere coi suoi compatriotti buone relazioni che non furono
mai rotte, nemmeno all’arrivo della grande spedizione capitanata
da Tommaso de Souza che fu, si può dire, il più grande colonizzatore
del Brasile.
</p>

<p>
<i>Caramurà</i> si spense assai vecchio, lasciando un gran numero
di figli e le famiglie più cospicue di Bahia anche oggi vanno
superbe di discendere da quel fortunato avventuriero.
</p>

<p class="pad2 center large">
FINE
</p>

<hr class="silver">

<div class="somm">
<p>
<span class="pagenum" id="Page_335">[335]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td class="cap"><span class="smcap">Cap.</span></td> <td>&#160;</td> <td>&#160;</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">I.</td> <td>Sulle coste del Brasile</td> <td class="pag"><a href="#cap1">3</a></td>
 </tr>
 <tr>
  <td class="cap">II.</td> <td>Gli antropofagi</td> <td class="pag"><a href="#cap2">11</a></td>
 </tr>
 <tr>
  <td class="cap">III.</td> <td>L’assalto degli antropofagi</td> <td class="pag"><a href="#cap3">24</a></td>
 </tr>
 <tr>
  <td class="cap">IV.</td> <td>Alla costa</td> <td class="pag"><a href="#cap4">36</a></td>
 </tr>
 <tr>
  <td class="cap">V.</td> <td>Nelle foreste brasiliane</td> <td class="pag"><a href="#cap5">51</a></td>
 </tr>
 <tr>
  <td class="cap">VI.</td> <td>Il giboia delle paludi</td> <td class="pag"><a href="#cap6">62</a></td>
 </tr>
 <tr>
  <td class="cap">VII.</td> <td>L’assalto del «jacarè»</td> <td class="pag"><a href="#cap7">74</a></td>
 </tr>
 <tr>
  <td class="cap">VIII.</td> <td>La zattera vivente</td> <td class="pag"><a href="#cap8">84</a></td>
 </tr>
 <tr>
  <td class="cap">IX.</td> <td>Assediato dai pecari</td> <td class="pag"><a href="#cap9">94</a></td>
 </tr>
 <tr>
  <td class="cap">X.</td> <td>Un dramma nella foresta</td> <td class="pag"><a href="#cap10">104</a></td>
 </tr>
 <tr>
  <td class="cap">XI.</td> <td>Nella foresta vergine</td> <td class="pag"><a href="#cap11">116</a></td>
 </tr>
 <tr>
  <td class="cap">XII.</td> <td>Il marinaio di Solis</td> <td class="pag"><a href="#cap12">123</a></td>
 </tr>
 <tr>
  <td class="cap">XIII.</td> <td>Gli Eimuri</td> <td class="pag"><a href="#cap13">132</a></td>
 </tr>
 <tr>
  <td class="cap">XIV.</td> <td>La caccia agli uomini bianchi</td> <td class="pag"><a href="#cap14">138</a></td>
 </tr>
 <tr>
  <td class="cap">XV.</td> <td>Le anguille tremanti</td> <td class="pag"><a href="#cap15">143</a></td>
 </tr>
 <tr>
  <td class="cap">XVI.</td> <td>Una sorpresa dei selvaggi</td> <td class="pag"><a href="#cap16">153</a></td>
 </tr>
 <tr>
  <td class="cap">XVII.</td> <td>La savana sommersa</td> <td class="pag"><a href="#cap17">163</a></td>
 </tr>
 <tr>
  <td class="cap">XVIII.</td> <td>I <i>Pyaie</i> bianchi</td> <td class="pag"><a href="#cap18">172</a></td>
 </tr>
 <tr>
  <td class="cap">XIX.</td> <td>Le vittime della guerra</td> <td class="pag"><a href="#cap19">182</a></td>
 </tr>
 <tr>
  <td class="cap">XX.</td> <td>L’Uomo di fuoco</td> <td class="pag"><a href="#cap20">190</a></td>
 </tr>
 <tr>
  <td class="cap">XXI.</td> <td>La fuga</td> <td class="pag"><a href="#cap21">199</a></td>
 </tr>
 <tr>
  <td class="cap">XXII.</td> <td>Ancora il marinaio di Solis</td> <td class="pag"><a href="#cap22">208</a></td>
 </tr>
 <tr>
  <td class="cap">XXIII.</td> <td>Ritorno alla Savana</td> <td class="pag"><a href="#cap23">218</a></td>
 </tr>
 <tr>
  <td class="cap">XXIV.</td> <td>L’isolotto</td> <td class="pag"><a href="#cap24">227</a></td>
 </tr>
 <tr>
  <td class="cap">XXV.</td> <td>Un combattimento fra antropofagi</td> <td class="pag"><a href="#cap25">234</a></td>
 </tr>
 <tr>
  <td class="cap">XXVI.</td> <td>La scomparsa del mozzo</td> <td class="pag"><a href="#cap26">246</a></td>
 </tr>
 <tr>
  <td class="cap">XXVII.</td> <td>Rospo Enfiato</td> <td class="pag"><a href="#cap27">259</a></td>
 </tr>
 <tr>
  <td class="cap">XXVIII.</td> <td>L’aldèe dei Tupy</td> <td class="pag"><a href="#cap28">271</a></td>
 </tr>
 <tr>
  <td class="cap">XXIX.</td> <td>Assediati nel carbet dei prigionieri</td> <td class="pag"><a href="#cap29">287</a></td>
 </tr>
 <tr>
  <td class="cap">XXX.</td> <td>Fra il fuoco e le freccie</td> <td class="pag"><a href="#cap30">298</a></td>
 </tr>
 <tr>
  <td class="cap">XXXI.</td> <td>La ritirata di Diaz</td> <td class="pag"><a href="#cap31">309</a></td>
 </tr>
 <tr>
  <td class="cap">XXXII.</td> <td>L’assalto dei Tupinambi</td> <td class="pag"><a href="#cap32">319</a></td>
 </tr>
 <tr>
  <td>&#160;</td> <td>Conclusione</td> <td class="pag"><a href="#conclusione">331</a></td>
 </tr>
</table>
<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Era la baia di Reconcavo, una dalle più belle dell’America del sud e dove
più tardi sorgeva Bahia, una delle più ricche città del Brasile.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Le più cospicue famiglie brasiliane di Bahia, si vantano di discendere da
questo audace e fortunato avventuriero.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Quell’isola si chiama oggi Staporica.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>In quella pericolosissima caccia, che certo nessun marinaio o pescatore europeo
oserebbe tentare, erano specialmente famosi gl’indiani delle tribù dei Guaitacazi.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Baia di Rio Janeiro.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>I gimnoti.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>È il più grosso dei roditori conosciuti.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Orso formichiere.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span>Anche oggidì nel Brasile si fa un gran consumo di tali formiche e anche gli
europei le trovano squisite, superiori ai gamberetti.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span>Gl’indiani sono convinti che se i tuberi non sono masticati dalle vecchie, il
<i>taroba</i> perderebbe le sue proprietà.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>Villaggio.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span>I brasiliani lo chiamano <i>Beco do piè</i> bestia del piede.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span>Duecento anni più tardi e precisamente nel 1727 si scoprivano nel Brasile le
prime famose miniere di diamanti.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Il ritratto dell'autore, menzionato nel frontespizio, non è presente nelle scansioni originali da cui è stato trascritto il libro.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>L&#039;UOMO DI FUOCO</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
